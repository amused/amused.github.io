<!DOCTYPE html>
<html lang="pl" prefix="og: http://ogp.me/ns#">
    <head>
    	<title>
			XIX wiek — 
			Nowe Ateny
		</title>
		<link rel="stylesheet" type="text/css" href="/basic.css" />
		<meta charset="utf-8" />
		<meta property="og:title" content="Nowe Ateny" />
		<meta property="og:type" content="blog" />
		<meta property="og:url" content="http://amused.github.io" />
		<meta property="og:site_name" content="Nowe Ateny" />
		<meta property="og:description" content="Blog o Warszawie, literaturze i wszystkim pomiędzy ;-)" />
		<link rel="alternate" type="application/rss+xml" title="RSS" href="http://amused.github.io/rssfeed.xml" />
		<meta name="google-site-verification" content="Y4AOUf_nknP2FOIXJF-29srCzlAuxXkyCDe6M-hATRo" />
		<meta property="fb:admins" content="1260641131" />
	</head>
	<body>
<div id="main">

<iframe src="//www.facebook.com/plugins/like.php?href=http://amused.github.io&amp;height=21&amp;colorscheme=light&amp;layout=button_count&amp;action=like&amp;show_faces=false&amp;send=false" scrolling="no" frameborder="0" style="border:none; overflow:hidden; height:21px;" allowTransparency="true"></iframe>

<h1><a href="http://amused.github.io">Nowe Ateny</a></h1>

<div id="posts">

  	<div class="post">
		<h2><a href="/2014/04/wilkonska-generalkorf.html">Generał Nikołaj Korf</a></h2>
		<p>Z <em>Moich wspomnień o życiu towarzyskim w Warszawie</em> Pauliny Wilkońskiej:</p>

<blockquote>
<p>[&#8230;] anegdotka prawdziwa, którą mi kiedyś opowiadano w Lubelskiem &#8212; i przytoczę ją tutaj. Po roku 1831 był w Siedlcach gubernatorem wojennym jenerał Korf, człowiek prawy i honorowy. Dnia jednego przyjechała do niego jejmość jakaś, dziedziczka wioski, i zadenuncjowała własnego męża: że należał do rewolucji, ma dotąd stosunki z wychodźcami, jest nieprzychylnym rządowi itp. Jenerał słuchał i milczał. Jejmość coraz więcej prawiła.</p>

<p>&#8212; Zapewne go pan jenerał zaraz aresztować każesz? &#8212; zagadała wreszcie. <br />&#8212; Jedź pani do domu &#8212; odrzekł jej.<br />&#8212; Ale pan jenerał każesz go aresztować i wywieźć z kraju?<br />&#8212; Nie, pani.<br />&#8212; Ale kiedyż na nim takie ciążą winy!<br />&#8212; Wracaj pani do domu. Męża aresztować nie każę, bo on jest aż nadto ukaranym za wszelkie swoje przestępstwa mając taką żonę jak pani.</p>

<p>Jejmość poczerwieniała, posiniała i jak furia wyleciała z pokoju.</p>
</blockquote>
		
		<p class="info">
			<span class="date">


16

IV
	
2014

</span>
			
			#<a href="/tag/Paulina Wilkonska.html" rel="tag" class="taglink">Paulina Wilkonska</a>
			
			#<a href="/tag/XIX wiek.html" rel="tag" class="taglink">XIX wiek</a>
			
		</p>
		
	</div>

  	<div class="post">
		<h2><a href="/2014/04/slowacki-domatki.html">Słowacki, «Do matki»</a></h2>
		<p>Jeden z ostatnich wierszy Słowackiego &#8212; <em>Do matki</em>:</p>

<blockquote>
<p>Zadrży ci nieraz serce, miła matko moja,<br />Widząc powracających i ułaskawionych,<br />Kląć będziesz, że tak twarda była na mnie zbroja<br />I tak wielkie wytrwanie w zamiarach szalonych.</p>

<p>Wiem, że bym ci wróceniem moim lat przysporzył;<br />Mów, kiedy cię spytają, czy twój syn powraca,<br />Że syn twój na sztandarach jak pies się położył,<br />I choć wołasz, nie idzie &#8212; oczy tylko zwraca.</p>

<p>Oczy zwraca ku tobie&#8230; więcej nic nie może,<br />Tylko spojrzeniem tobie smutek swój tłumaczy;<br />Lecz woli konający &#8212; nie iść na obrożę,<br />Lecz woli zamiast hańby &#8212; choć czarę rozpaczy!</p>

<p>Przebaczże mu, o moja ty piastunko droga,<br />Że się tak zaprzepaścił i tak zaczeluścił;<br />Przebacz&#8230; bo gdyby nie to, że opuścić Boga<br />Trzeba by &#8212; to by ciebie pewno nie opuścił.</p>
</blockquote>
		
		<p class="info">
			<span class="date">


15

IV
	
2014

</span>
			
			#<a href="/tag/Juliusz Slowacki.html" rel="tag" class="taglink">Juliusz Slowacki</a>
			
			#<a href="/tag/poezja.html" rel="tag" class="taglink">poezja</a>
			
			#<a href="/tag/XIX wiek.html" rel="tag" class="taglink">XIX wiek</a>
			
		</p>
		
	</div>

  	<div class="post">
		<h2><a href="/2014/04/norwid-zlosc.html">Norwid o złości</a></h2>
		<p>Z listu Norwida do Marii Trębickiej, przyjaciółki ukochanej poety, Marii Kalergis (2 I 1846):</p>

<blockquote>
<p>Mam pojęcie o <em>złości</em>, że ta nie ma istnienia osobnego i samodzielnej siły, że ta jest tylko brakiem <em>dobra</em>, jak cień jest brakiem światła, i nie ma cieniu osobnego samodzielnie ciemnego &#8212; nie ma słońca-czarnego. Stąd też we <em>złe</em> nie wierzę, lecz wierzę mocno w <em>dobrą wiarę</em>. Ta jest najlepszym pośrednikiem i profesorem stylu. Ta jedna może dopełnić, czego wyrazić nie możemy dla braku słów, częstokroć &#8212; a może prawie zawsze &#8212; tak blado rzeczy malujących.</p>
</blockquote>

<p>Niedaleko Norwidowi-poecie do Norwida-epistolografa.</p>
		
		<p class="info">
			<span class="date">


12

IV
	
2014

</span>
			
			#<a href="/tag/Cyprian Kamil Norwid.html" rel="tag" class="taglink">Cyprian Kamil Norwid</a>
			
			#<a href="/tag/Maria Trebicka.html" rel="tag" class="taglink">Maria Trebicka</a>
			
			#<a href="/tag/XIX wiek.html" rel="tag" class="taglink">XIX wiek</a>
			
		</p>
		
	</div>

  	<div class="post">
		<h2><a href="/2014/04/orzeszkowa-milosc.html">Orzeszkowa o miłości</a></h2>
		<p>We wstępie do <em>Melancholików</em> Orzeszkowa pisze o dekadentach, modernistach i &#8212; miłości:</p>

<blockquote>
<p>Czem jest w samej istocie swojej ta potęga macierzysta i niezmierna? Gdzie, w czem, jaki jej pierwszy początek? Daremnie pytać, tak jak o wszystkie pierwsze początki rzeczy. Jest &#8212; i dość tego, aby nie rozpaczać. Ona to sprawia, że natura, sztuka, nauka, praca, obowiązek leją w człowieku pociechy i ulgi, niekiedy rozkosze i szczęście. Ale też ona jedna jest rozdawczynią tych napojów boskich i tam gdzie jej nie ma, źródło ich wysycha.</p>

<p>Nie ma zaś jej w przecywilizowaniu połowicznem, poszukującem tylko takich zdrojów, które gaszą pożary łakomstwa i pychy.</p>

<p>Nie ma jej u dekadentów przeestetyzowanych, poczytujących za początek i koniec wszech rzeczy tylko piękno i tylko drobne lub chorobliwe objawy jego i tylko dla tego, że one się im podobają.</p>

<p>Nie ma jej u tak zwanych modernistów, którzy, z pomiędzy pomysłów i pojęć nowożytnych, przejęli tylko, niezupełnie zresztą nowe, lekceważenie wszelkich piękności i dóbr moralnych.</p>

<p>Toteż wśród tych szeregów pesymizm krzewi się najbujniej. I jest to dla świata ucywilizowanego nowe najście barbarzyńców.</p>
</blockquote>
		
		<p class="info">
			<span class="date">


08

IV
	
2014

</span>
			
			#<a href="/tag/Eliza Orzeszkowa.html" rel="tag" class="taglink">Eliza Orzeszkowa</a>
			
			#<a href="/tag/XIX wiek.html" rel="tag" class="taglink">XIX wiek</a>
			
		</p>
		
	</div>

  	<div class="post">
		<h2><a href="/2014/04/kozmian-odanapokoj.html">Koźmian, «Oda na pokój...»</a></h2>
		<p>Kajetan Koźmian, jedna z ód napoleońskich: <em>Oda na pokój w roku 1809</em>:</p>

<blockquote>
<p>Uchichły mordercze bronie,<br />Oschła ziemia z krwi potoków,<br />Zwycięzca zasiadł na tronie<br />I podniósł księgę wyroków.<br /> Uciszcie się, stałe lądy!<br /> Nowe prawa, nowe rządy<br /> Zwiastuje pokój żądany.<br /> A ty, sprzeczne jego chwale,<br /> Morze, miotaj wściekłe fale,<br /> Już cię krępują kajdany.</p>

<p>Co przyrzekł światu i sobie,<br />Zmieszawszy piekielne rady,<br />Zakreśla mieczem na globie<br />Krajom i ludom posady.<br /> Rozkazał górom i wodom<br /> Stać się granicą narodom,<br /> Znikłe stwarza, harde maże;<br /> Ludy z głęboką pokorą<br /> Przeznaczenia swoje biorą,<br /> A drżą państwa i mocarze.</p>

<p>Tak wśród niesfornego składu<br />Złożone tworów zarody<br />Gdy Bóg wywodził z nieładu,<br />Rzekł — a w morza ściekły wody.<br /> Światło się w górę podnosi,<br /> Ziemia się chwieje na osi,<br /> Niebo jaśnieje w błękicie,<br /> I mocą jednego słowa<br /> Powzięła świata budowa<br /> Porządek, zgodę i życie.</p>

<p>Co mądrość jego układa,<br />Żadne siły nie przemogą,<br />Los nowego Encelada<br />Wieczną zuchwałym przestrogą;<br /> Zaciekły w szalonej dumie,<br /> Równym bogom się rozumie<br /> I czeka hołdu narodów;<br /> Lecz piorun porze obłoki,<br /> Patrzcie! Leżą martwe zwłoki<br /> Pod gruzami własnych grodów.</p>

<p>Teraz stawiajcie ołtarze!<br />Niech je ozdobi kwiat wonny.<br />Cóż? że obrzydli wyspiarze<br />Zgrzytają z zemsty bezbronnej!<br /> Tak Araby skwarem spiekłe<br /> Miotają bluźnierstwa wściekłe<br /> Przeciw słońcu, co ich pali;<br /> Marne wycia, próżne wrzaski,<br /> Wrą pod ich nogami piaski,<br /> Słońce posuwa się dalej.</p>

<p>Czym była ta ziemia wprzódy<br />Nim ją obdarzył wejrzeniem?<br />Rozumu, męstwa, swobody<br />Jednym ogromnym więzieniem.<br /> Same hordy rozbójnicze,<br /> Same nieprawe zdobycze,<br /> Cnota w więzach, złość na tronie,<br /> Słabość w rządcach, wściekłość w gminie<br /> Obala trony, świątynie<br /> I społeczność już przy zgonie.</p>

<p>A na tej świata połaci<br />Co za szkarady i zbrodnie,<br />Bracia broczący w krwi braci,<br />A w ich dziedzictwach przychodnie.<br /> Ich język, prawa, nazwiska,<br /> Celem obcych pośmiewiska;<br /> W nędzy obrońcy narodu,<br /> Trawiący życia ostatki<br /> I z wstrętem czujące matki<br /> Zarody przyszłego płodu.</p>

<p>Teraz, gdy skruszone pęta<br />Mocą wszechwładnej prawicy,<br />Przytulajcie niemowlęta!<br />Już to nie są niewolnicy.<br /> Już jak na ich ród przystoi,<br /> Rosną do miecza i zbroi;<br /> Ach, kończcie młodzieńcze lata!<br /> Zamoyscy i Chodkiewicze!<br /> Odzyskać przodków zdobycze<br /> Wam przekazał władzca świata.</p>

<p>Już czują chytre sąsiady,<br />Co krew bohaterska może,<br />Czym były wasze naddziady,<br />Macie przykład w nowym wzorze.<br /> Nieście wrogom zemstę dzielną,<br /> Zbawcy — wdzięczność nieśmiertelną.<br /> O Ty, co Ojczyzną lubą<br /> Raczysz plemię nasze darzyć,<br /> Życie za Ciebie odważyć<br /> Pierwszą naszą będzie chlubą.</p>

<p>Czyli zdepczesz morskie wały<br />I na groźny przykład światu<br />Zniszczysz Albijon zuchwały;<br />Czyli Indu, Eufratu<br /> Albo Nilu żyzne brzegi<br /> Zajmiesz mężnymi szeregi,<br /> Polacy w chlubnym zaszczycie,<br /> Z wiernymi Frankami razem,<br /> Pójdą za twoim rozkazem<br /> Na reszty świata podbicie.</p>
</blockquote>
		
		<p class="info">
			<span class="date">


05

IV
	
2014

</span>
			
			#<a href="/tag/Kajetan Kozmian.html" rel="tag" class="taglink">Kajetan Kozmian</a>
			
			#<a href="/tag/XIX wiek.html" rel="tag" class="taglink">XIX wiek</a>
			
			#<a href="/tag/poezja.html" rel="tag" class="taglink">poezja</a>
			
		</p>
		
	</div>

  	<div class="post">
		<h2><a href="/2014/04/tarnowski-pantadeusz.html">Tarnowski o «Panu Tadeuszu»</a></h2>
		<p><em>Pan Tadeusz</em> wśród poematów epickich całego świata zajmuje miejsce wysokie a poczesne; jak stwierdził Julian Klaczko, epopeja Mickiewicza &#8212;</p>

<blockquote>
<p>Homerem nie jest, ale się do Homera zbliża.</p>
</blockquote>

<p>Tak skomentował ten sąd w swoim odczycie z 1878 roku krakowski konserwatysta, Stanisław Tarnowski (cytuję za wstępem Pigona do BN-ki):</p>

<blockquote>
<p>Prawie się doznaje obawy i niedowierzania, wymawiając takie słowo; prawie się człowiek lęka, czy się nie łudzi, czy to nie jest iluzja miłości własnej. Bo jeżeli ten poemat jeden na świecie zbliża się do Homera, więc musi być oprócz <em>Iliady</em> i <em>Odysei</em> najpiękniejszym poematem epickim, jaki jest na świecie, jakiego nie dał staremu Rzymowi Wergiliusz ani nowej Italii Ariost, ani Tasso, ani Kamoens pirenejskiej półwyspie, ani Milton Anglii, ani pierwotna saga Niemcom? Więc nikt nigdzie takiego nie ma, tylko my jedni? Dawna Grecja i my? Nie chce się wierzyć takiemu szczęściu, a przecież tak jest; to nie złudzenie, nie zarozumiałość, to szczera prawda.</p>
</blockquote>
		
		<p class="info">
			<span class="date">


02

IV
	
2014

</span>
			
			#<a href="/tag/Adam Mickiewicz.html" rel="tag" class="taglink">Adam Mickiewicz</a>
			
			#<a href="/tag/XIX wiek.html" rel="tag" class="taglink">XIX wiek</a>
			
			#<a href="/tag/Stanislaw Tarnowski.html" rel="tag" class="taglink">Stanislaw Tarnowski</a>
			
			#<a href="/tag/Julian Klaczko.html" rel="tag" class="taglink">Julian Klaczko</a>
			
		</p>
		
	</div>

  	<div class="post">
		<h2><a href="/2014/03/mickiewicz-milosc.html">Miłość serca, zmysłów, duszy...</a></h2>
		<p>Jeden z najlepszych kawałków Boyowskiej publicystyki (<em>Brązownicy</em>):</p>

<blockquote>
<p>[&#8230;] to miłość serca, zmysłów, duszy; miłość namiętna, bluźniercza, zuchwała. Bo czyż nie jest niesłychanym zuchwalstwem bodaj to wydrukowanie <em>Dziadów</em> w owym małym światku, gdzie wszyscy się znali, gdzie były one pokazaniem palcem pani Puttkamerowej (&#8220;O luba, zginąłem w niebie, kiedym raz pierwszy pocałował ciebie!&#8221;), mimo że hr. Puttkamer ostentacyjnie się poematem zachwycał! Nie przecina tej miłości zamążpójście Maryli. Ten filaret[a] kocha się dalej w mężatce! Poczciwy Zan zżyma się na dwuznaczną rolę pośrednika, do jakiej go używają rozłączeni kochankowie. Wśród tego kowieńska &#8220;Kleopatra&#8221;, Kowalska, wyrzuty filomatów, cierpkie repliki Mickiewicza. Dalekie są &#8220;nauka i cnota&#8221; zapalczywemu czytelnikowi Byrona, dla którego w tej chwili nie istnieje żaden poeta prócz tego gorzkiego i namiętnego buntownika. Cały dramat i komedia podwójnej miłości, i jej gorzko-słodkie surogaty, rozterka duchowa; zapłaci za nią biedny szambelan, którego Adam najpierw wyrżnie w pysk, a potem poprawi lichtarzem. Ale gdyby nie więzienie bazyliańskie i nie wygnanie do Rosji, nie wiem, czy tak niewinnie zakończyłby się romans z panią Puttkamerową, która już jako mężatka pisała do poety po francusku (zawsze to łatwiej przy takich rzeczach): &#8220;Gdyby trzeba było tylko mojej miłości dla twego szczęścia, byłbyś aż nadto szczęśliwy&#8221;. Romans z hrabiną! Co się dzieje w tym Kownie! Będzie i druga hrabina w Odessie, i trzecia w Poznańskiem; jak na przyszłego socjalistę, to nieźle.</p>
</blockquote>

<p>Zwłaszcza fragment &#8220;już jako mężatka pisała do poety po francusku (zawsze to łatwiej przy takich rzeczach)&#8221; daje znać, że Boy &#8212; tłumacz Brantome&#8217;a i Moliera &#8212; znał się na rzeczy&#8230;</p>

<blockquote>
<p>Ale w życiu Mickiewicza wszystko jest dziwem. Weźmy przed nim stosunek literatury polskiej do kobiety. Kobieta nie istnieje; poza paroma trefnościami starych Polaków i paroma sonetami Szarzyńskiego cóż mamy? Kto się w Polsce kochał kiedy? Chyba biskup Krasicki, ale gdzieś pokątnie, w każdym razie tym się nie chwalił. Mimo renesansowego humanizmu, mimo swobód obyczajowych dworu Stanisławowskiego w literaturze polskiej nie ma kobiety, to znaczy tego, co wypełnia trzy czwarte innych literatur, z czego zawsze rodzili się poeci. I znów jakimż potężnym susem ten chłopak [Mickiewicz] nadrobił wiekowe zaniedbanie! Nie tylko w znaczeniu narodowym mógł powiedzieć, że &#8220;kochał za miliony&#8221;. I co z tego za konsekwencje!</p>
</blockquote>

<p>(Boyowi sonety Sępowe pomyliły się chyba z Morsztynowymi; Szarzyński pisał i dobre erotyki, niekiedy nawet świetne, ale jego autorstwa zapomnianych fragmentów z XVI wieku doszli uczeni poloniści, jak się zdaje, dopiero po wojnie).</p>
		
		<p class="info">
			<span class="date">


29

III
	
2014

</span>
			
			#<a href="/tag/Tadeusz Boy-Zelenski.html" rel="tag" class="taglink">Tadeusz Boy-Zelenski</a>
			
			#<a href="/tag/Adam Mickiewicz.html" rel="tag" class="taglink">Adam Mickiewicz</a>
			
			#<a href="/tag/XIX wiek.html" rel="tag" class="taglink">XIX wiek</a>
			
			#<a href="/tag/Mikolaj Sep-Szarzynski.html" rel="tag" class="taglink">Mikolaj Sep-Szarzynski</a>
			
		</p>
		
	</div>

  	<div class="post">
		<h2><a href="/2014/03/kleiner-voltaire.html">Juliusz Kleiner kontra Voltaire</a></h2>
		<p>Wycieczka Kleinera przeciwko Voltaire&#8217;owi z monografii Adama Mickiewicza &#8212; pisana, niestety, całkiem serio.</p>

<blockquote>
<p>Że młody student, sympatyzujący z pobłażliwością dla wesołych grzeszków, zabawił się w tłumacza <em>Gertrudy</em>, na to nikt nie miałby prawa się oburzać. Ale trudno pogodzić się z myślą [!], że Mickiewicz przekłada <em>La Pucelle d&#8217;Orleans</em>. Bo <em>Pucelle d&#8217;Orleans</em> to pomnik ohydny cynizmu. Zboczenia moralne spłodziły niewątpliwie w wieku oświecenia rzeczy jeszcze potworniejsze, lecz wtedy przechodziły już na teren patologii; nigdy jednak, nawet w XVIII w., nie była w takim stopniu pobudką twórczą poematu obszernego chęć profanowania świętości. Voltaire świętości nie rozumiał; irytowała go ona, drażniła &#8212; i niszczyć ją próbował dwojaką bronią: zaprzeczał i plugawił. Z uczuć najbardziej obcy był mu pietyzm; przyjemność największą sprawiało mu zohydzenie tego, co pietyzm budzi w innych. Wyobraźnia, lubująca się w tematach drażliwych, specjalny komizm wyczuwała w tym, że bohaterką i wybawicielką Francji miała być &#8212; czysta dziewica. Z cudnej legendy dziejowej zrobił więc zbiór scen brudnych i płaskich konceptów, chcąc splataniem przygód różnorodnych i pomysłowością fantastyki naśladować Ariosta, a okazując naprawdę ubóstwo inwencji. [&#8230;]</p>

<p>Niesłychane powodzenie, które zdobyła sobie we Francji, płynęło głównie z jej nieprzyzwoitości i było smutnym świadectwem poziomu moralnego.</p>
</blockquote>

<p>Zakończył rozdział profesor Kleiner patetycznie:</p>

<blockquote>
<p>Mógł być tłumaczem <em>Pucelle d&#8217;Orleans</em> nie bez szkody dla ogólnego obrazu życia i twórczości, ale bez szkody dla dalszego rozwoju etycznego.</p>
</blockquote>

<p>Co ciekawe, monografia Kleinera została pod sam koniec XX wieku przedrukowana przez KUL (oczywiście&#8230;); nie narzekam, bo to książka i dziś warta lektury, nie tylko dla takich kwiatków.</p>
		
		<p class="info">
			<span class="date">


28

III
	
2014

</span>
			
			#<a href="/tag/Juliusz Kleiner.html" rel="tag" class="taglink">Juliusz Kleiner</a>
			
			#<a href="/tag/Adam Mickiewicz.html" rel="tag" class="taglink">Adam Mickiewicz</a>
			
			#<a href="/tag/XIX wiek.html" rel="tag" class="taglink">XIX wiek</a>
			
			#<a href="/tag/Voltaire.html" rel="tag" class="taglink">Voltaire</a>
			
		</p>
		
	</div>

  	<div class="post">
		<h2><a href="/2014/03/orzeszkowa-modernizm.html">Orzeszkowa o modernizmie</a></h2>
		<p>Z artykułu Elizy Orzeszkowej <em>Excelsior!</em>:</p>

<blockquote>
<p>Jeżeli być modernistą znaczy: poznawać i szanować zdobycze umysłowe czasów najnowszych, rozumieć prądy uczuć i myśli przebiegające społeczeństwa nowożytne, to bardzo dobrze; takiego modernizmu wymagać należy od każdego umysłu wykształconego, od umysłu twórczego także, i może najbardziej. Lecz jeżeli przez modernizm rozumieć ci każą usunięcie spod stóp ludzkości podstaw duchowych, zdziwaczenie umysłu, zdziczenie obyczajów, histerię smaku; jeżeli ci powiedzą, że modernizm to uwielbienie dla tego, co schlebia zmysłom, a pogardzanie tym, co pokrzepia duszę; jeżeli jako modernizm wskażą ci u pisarza kult najniższych instynktów i rozlewanie przed oczyma ludzkimi nieścignionych wzrokiem rynsztoków &#8212; śmiej się z tego, że to modernizm, bo rzeczy te znanymi były wszystkim czasom, a naprawdę, i bez językowego szarlataństwa, nazywają się &#8212; rozpustą.</p>
</blockquote>
		
		<p class="info">
			<span class="date">


25

III
	
2014

</span>
			
			#<a href="/tag/Eliza Orzeszkowa.html" rel="tag" class="taglink">Eliza Orzeszkowa</a>
			
			#<a href="/tag/XIX wiek.html" rel="tag" class="taglink">XIX wiek</a>
			
		</p>
		
	</div>

  	<div class="post">
		<h2><a href="/2014/03/mickiewicz-nieboskakomedia.html">Zakończenie «Nie-Boskiej komedii»</a></h2>
		<p>Tak mówił o <em>Nie-Boskiej komedii</em> Adam Mickiewicz:</p>

<blockquote>
<p>Zakończenie dramatu jest wspaniałe, nie znam nic równego. Znaczy ono, że prawda nie była ani w obozie Hrabiego, ani w obozie Pankracego, była ona ponad nimi; zjawia się, aby obu potępić. Pankracy zwyciężywszy wszystko miesza się i poznaje na koniec, że był tylko narzędziem zniszczenia.</p>
</blockquote>

<p>I jeszcze komentarz Marii Janion do zdania wieszcza:</p>

<blockquote>
<p>Mickiewicz miał po prostu romantyczną wrażliwość na bliską mu koncepcję boskiego planu świata, który góruje nad cząstkowymi racjami bohaterów <em>Nie-Boskiej</em>. To było dobre prawo jego spirytualistycznej historiozofii. Dla niego finał <em>Nie-Boskiej</em>, wprowadzający czynnik ingerencji zewnętrznej, nadprzyrodzonej, stanowił dowód ogromnej odwagi Krasińskiego: wyjścia poza &#8220;płaskie&#8221;, potoczne doświadczenia i rozumną, a ograniczoną logikę historii.</p>
</blockquote>
		
		<p class="info">
			<span class="date">


23

III
	
2014

</span>
			
			#<a href="/tag/Zygmunt Krasinski.html" rel="tag" class="taglink">Zygmunt Krasinski</a>
			
			#<a href="/tag/Adam Mickiewicz.html" rel="tag" class="taglink">Adam Mickiewicz</a>
			
			#<a href="/tag/Maria Janion.html" rel="tag" class="taglink">Maria Janion</a>
			
			#<a href="/tag/XIX wiek.html" rel="tag" class="taglink">XIX wiek</a>
			
		</p>
		
	</div>

  	<div class="post">
		<h2><a href="/2014/03/borejsza-profmickiewicz.html">Mickiewicza kariera profesorska</a></h2>
		<p>Z Jerzego Wojciecha Borejszy biografii Armanda Lévy&#8217;ego pod tytułem <em>Sekretarz Adama Mickiewicza</em>:</p>

<blockquote>
<p>Mickiewicz przemawiał z katedry w Collège de France w latach 1840&#8211;1844, a więc przed osiedleniem się Lévy&#8217;ego na stałe w Paryżu. Swoją karierę profesorską poeta rozpoczął dość osobliwie. Jak opowiadał później Lévy&#8217;emu:</p>

<blockquote>
<p>Kiedy 1 stycznia 1841 roku profesorzy z Collège de France udali się do Tuileryj z życzeniami do króla, Michelet i Quinet chcieli, aby przemówił ten, który ostatni otrzymał katedrę. Odmówiłem, tłumacząc, że jestem mianowany tylko do prowadzenia kursu. Wprowadzeni przed Ludwika Filipa, usłyszeliśmy od niego pochlebne słowa z powodu naszych zabiegów około utrzymania pomyślnych warunków życia, a nie rozumiejąc, o co chodzi, wycofaliśmy się bez słowa. W przedpokoju przyłapał nas szambelan i oświadczył nam usprawiedliwienia króla, który nas wziął za deputację merów podmiejskich.</p>
</blockquote>

<p>Ludwik Filip podziękował trzem profesorom z Collège de France za dobre administrowanie drogami publicznymi. Za wykłady podziękował im rząd francuski, zwalniając ich po kolei z zajmowanych stanowisk.</p>
</blockquote>

<p>Z Collège de France wyrzuceni zostali Adam Mickiewicz (za coraz większy skręt w kierunku mesjanizmu, mistycyzmu, towianizmu itd. &#8212; w 1844 roku) i Edgar Quinet (za krytykę kościoła katolickiego &#8212; w 1846 roku). Jules Michelet utrzymał się na katedrze aż do rewolucji 1848 roku, a potem chyba nawet wrócił na uniwersytet. Co ciekawe, po wyrzuceniu Quineta studenci rozpoczęli demonstrację w obronie liberalnego wykładowcy, a sam Armand Lévy został za nią na rok zawieszony w prawach studenta.</p>
		
		<p class="info">
			<span class="date">


21

III
	
2014

</span>
			
			#<a href="/tag/Adam Mickiewicz.html" rel="tag" class="taglink">Adam Mickiewicz</a>
			
			#<a href="/tag/Armand Levy.html" rel="tag" class="taglink">Armand Levy</a>
			
			#<a href="/tag/Jerzy W. Borejsza.html" rel="tag" class="taglink">Jerzy W. Borejsza</a>
			
			#<a href="/tag/Ludwik Filip.html" rel="tag" class="taglink">Ludwik Filip</a>
			
			#<a href="/tag/XIX wiek.html" rel="tag" class="taglink">XIX wiek</a>
			
			#<a href="/tag/Jules Michelet.html" rel="tag" class="taglink">Jules Michelet</a>
			
			#<a href="/tag/Edgar Quinet.html" rel="tag" class="taglink">Edgar Quinet</a>
			
		</p>
		
	</div>

  	<div class="post">
		<h2><a href="/2014/03/reklewski-domojejdafny.html">Reklewski, «Do mojej Dafny»</a></h2>
		<p>Z <em>Pień wiejskich</em> późnooświeceniowego, a młodo zmarłego poety, Wincentego Reklewskiego &#8212; <em>Do mojej Dafny</em>:</p>

<blockquote>
<p>Tam, gdzie się przeglądają w jeziorze Zurychu<br />Skały wieńczone w gaje, przy słońca uśmiechu,<br />Gdzie Limmat przez jezioro czyste toczy płyny,<br />Pewnie pasterz helwecki na łonie doliny,<br />Dla Dafny miłej w fletnie dął dziewięciookie,<br />Głos wdzięczniejszy rozwodził nad wody głębokie<br />Niżeli ja dla ciebie, droga Dafne moja!<br />Trudno temu zazdrościć; lecz jego dziewoja<br />Mogłaby pozazdrościć, że już powiem śmiele,<br />Pierwszego tobie miejsca w piękności kościele<br />I tej mocy, którą mnie ranił rączką małą,<br />Dla ciebie, bóg miłości najsilniejszą strzałą.<br />Bo sam by bożek wyznał przed twymi oczyma,<br />Że już mocniejszej nad tę drugiej strzały nie ma.</p>

<p>Chciałaś, kochanko, pieśni; uwieńczona w kwiaty,<br />Oto jest muza moja: Zefirek skrzydlaty<br />Kiedy wychodzi z cienia przez lekuchne wiania,<br />Swawolny, jej niekiedy powłokę odsłania.<br />Zaniedbana jej piękność i skromna ozdoba,<br />Bogom się tylko ziemi, nie ludziom podoba.<br />Ona mi wskazywała natury pieszczoty,<br />Spokojną cichość wiosny, wichry, burze, grzmoty;<br />Śledziliśmy pasterzów Pana i dryjady;<br />Z nią ja szedłem za tobą w rozkochanych ślady.<br />Prostota jej upięknia i słowa, i myśli,<br />Co jest w sercu, na twarzy, to otwartość kryśli.<br />Skromna, na wielkich pieśniach nie doświadcza siły,<br />Od niej się jednak muzy śpiewania uczyły;<br />I wojny, wyniosłymi opiewają głosy,<br />Wielkość ludzi i większe nad wszystko niebiosy.</p>

<p>Muza moja wysławia zaniedbane cnoty,<br />Dla których szanowany w Olimpie wiek złoty,<br />Gdzie przedtem żyli ludzie z małego bogaci,<br />Gdzie skromna rozkosz bólem następnym nie płaci.<br />Ta muza w ciemnej gaju zaciszy ukryta<br />Uczyła kochanego pieśni Teokryta<br />I ten flet słodkobrzmiący dostałem z jej dłoni,<br />Kiedym przy tobie siedział w kwiecistej ustroni;<br />I wtedy pierwsze granie powtórzyły skały,<br />Gdy mi pierwszy całunek twoje usta dały.<br />Dlatego moje pienia, co jest ich ozdobą,<br />Napełnione zostały miłością i tobą.<br />Czylim opiewał kwiaty, czy ten zdrój, co płynie,<br />Ciebie tylko, o Dafne, śpiewałem jedynie.</p>

<p>Miłość twoja nadgradza hojnie me śpiewanie,<br />Miłość twoja za wszelkie nadgrody mi stanie,<br />Jakie potomni wznoszą ku wiecznej pamięci<br />Poetom, których pienie wielkie czyny święci.<br />Wieniec twą ręką wity, jedno uśmiechnienie,<br />Są w stanie wynadgrodzić wiejskie moje pienie.<br />Ale jeszcze, kochanko, chce twój śpiewak młody<br />Jednej od twojej dłoni niewinnej nadgrody.</p>

<p>Gdzie na zielonym brzegu Wisły zbożopławej<br />Z łona gadu śmieją się do słońca Puławy,<br />Jest lasek, poświęcony naśladowcom Pana,<br />Jest łączka, czystym zdrojem dokoła oblana;<br />Tam z marmuru białego stoją utworzeni,<br />Po pas w różach, nakryci od zielonej cieni,<br />stary Teokryt, przy nim z piszczałką Wirgili<br />i Gessner, co się wiejskim śpiewaniem wsławili.<br />Tam często owce chodzą, a z pobliskiej chatki,<br />Słychać gwarzenie młodych, śmiechy i niestatki.<br />Tam często pasterz, wsparty u nóg Teokryta,<br />O wdzięk swej piszczałki posągu się pyta.<br />Dafne! Tam niechaj moja pamiątka zostanie…<br />Wyryjesz imię moje na bliskim kasztanie.</p>
</blockquote>
		
		<p class="info">
			<span class="date">


20

III
	
2014

</span>
			
			#<a href="/tag/poezja.html" rel="tag" class="taglink">poezja</a>
			
			#<a href="/tag/Wincenty Reklewski.html" rel="tag" class="taglink">Wincenty Reklewski</a>
			
			#<a href="/tag/XIX wiek.html" rel="tag" class="taglink">XIX wiek</a>
			
		</p>
		
	</div>

  	<div class="post">
		<h2><a href="/2014/03/krasinski-wesolemysli.html">Wesołe myśli hrabiego Krasińskiego</a></h2>
		<p>Z listu Zygmunta Krasińskiego do Konstantego Gaszyńskiego (17 I 1834):</p>

<blockquote>
<p>Ja wiem, że cywilizacja nasza ma się ku śmierci; wiem, że bliskie czasy, w których zbrodnie nowe przyjdą stare karać i same się potępić w obliczu Boga, &#8212; ale wiem, że one nic nie utworzą, nie zbudują; przejdą jak koń Atylli, i głucho po nich! Dopiero to, czego ani ty, ani nikt nie zna, nie pojmuje, nadejdzie, wywinie się z chaosu, i świat nowy z woli Boskiej, z przeznaczenia rodu ludzkiego zbuduje; &#8212; ale wtedy i twoje, i moje kości próchnem gdzieś będą!</p>
</blockquote>

<p>W innym jeszcze liście (22 V 1832) do ojca pisał:</p>

<blockquote>
<p>Wiek nasz jest wzburzonym morzem, na którym wielu pływa, ale kto przepłynie, kto koniec obaczy, kto się cieszyć będzie sprawdzoną nadzieją? Może nikt, może nikt a nikt.</p>
</blockquote>
		
		<p class="info">
			<span class="date">


19

III
	
2014

</span>
			
			#<a href="/tag/Zygmunt Krasinski.html" rel="tag" class="taglink">Zygmunt Krasinski</a>
			
			#<a href="/tag/Konstanty Gaszynski.html" rel="tag" class="taglink">Konstanty Gaszynski</a>
			
			#<a href="/tag/Wincenty Krasinski.html" rel="tag" class="taglink">Wincenty Krasinski</a>
			
			#<a href="/tag/XIX wiek.html" rel="tag" class="taglink">XIX wiek</a>
			
		</p>
		
	</div>

  	<div class="post">
		<h2><a href="/2014/03/berwinski-ubogimwduchu.html">Berwiński, «Ubogim w duchu»</a></h2>
		<p>Wiersz Ryszarda Berwińskiego <em>Ubogim w duchu</em> (poety, powiedzmy otwarcie, niezbyt zżytego z tradycją chrześcijańską&#8230;):</p>

<blockquote>
<p>&#8220;Pracujcie - prawowierni i módlcie się Bogu!&#8221; <br />Pracujcie i módlcie się! Ale jak się modlić? <br />Ty uderz czołem kamień przy świątyni progu &#8212; <br />Ja i w modlitwie mojej nie umiem się podlić!</p>

<p>Ty u stopni ołtarza rozściel się w pokorze, <br />I czołgaj się śród błota jak zgniła kałuża; <br />Ja chcę być jak bezbrzeżne i bezdenne morze: <br />Myślą moją uragan &#8212; a modlitwą burza!</p>

<p>Tobie niechaj Bóg tajne zamiary ogłasza <br />Przez usta dyplomatów niebieskiego dworu, <br />Niech ci się w pocałunku objawia Judasza; <br />Ja go chcę widzieć w ogniu olszowego boru, <br />Słuchać wyroków jego przez usta piorunu, <br />Jak Mojżesz wobec ludu na górze Syjonu!</p>

<p>Tobie niechaj do szczęścia pacierze wystarczą, <br />Ciche skrzydło twych modłów niech dotknie niebiosów, <br />A serce obumarłe niech ci będzie tarczą <br />Przeciw pokusom ducha i pociskom losów; <br />Ja nie chcę ducha pogrześć w grobie własnych kości <br />A ciało karmić kęsem powszedniego chleba &#8212; <br />Raz wsiadłszy jak Elijasz w rydwan namiętności, <br />Chcę ogniem namiętności żywo wejść do nieba!</p>
</blockquote>
		
		<p class="info">
			<span class="date">


18

III
	
2014

</span>
			
			#<a href="/tag/Ryszard Berwinski.html" rel="tag" class="taglink">Ryszard Berwinski</a>
			
			#<a href="/tag/XIX wiek.html" rel="tag" class="taglink">XIX wiek</a>
			
			#<a href="/tag/poezja.html" rel="tag" class="taglink">poezja</a>
			
		</p>
		
	</div>

  	<div class="post">
		<h2><a href="/2014/03/slowacki-wpamietnikuzofiibobrowny.html">Słowacki, «W pamiętniku Zofii Bobrówny»</a></h2>
		<p>Juliusza Słowackiego wiersz z pamiętnika Zofii Bobrówny:</p>

<blockquote>
<p>Niechaj mię Zośka o wiersze nie prosi,<br />Bo kiedy Zośka do ojczyzny wróci,<br />To każdy kwiatek powie wiersze Zosi,<br />Każda jej gwiazdka piosenkę zanuci.<br />Nim kwiat przekwitnie, nim gwiazdeczka zleci,<br />Słuchaj &#8212; bo to są najlepsi poeci.</p>

<p>Gwiazdy błękitne, kwiateczki czerwone<br />Będą ci całe poemata składać.<br />Ja bym to samo powiedział, co one,<br />Bo ja się od nich nauczyłem gadać;<br />Bo tam, gdzie Ikwy srebrne fale płyną,<br />Byłem ja niegdyś, jak Zośka, dzieciną.</p>

<p>Dzisiaj daleko pojechałem w gości<br />I dalej mię los nieszczęśliwy goni.<br />Przywieź mi, Zośko, od tych gwiazd światłości,<br />Przywieź mi, Zośko, z tamtych kwiatów woni,<br />Bo mi zaprawdę odmłodnieć potrzeba.<br />Wróć mi więc z kraju taką &#8212; jakby z nieba.</p>
</blockquote>
		
		<p class="info">
			<span class="date">


16

III
	
2014

</span>
			
			#<a href="/tag/Juliusz Slowacki.html" rel="tag" class="taglink">Juliusz Slowacki</a>
			
			#<a href="/tag/poezja.html" rel="tag" class="taglink">poezja</a>
			
			#<a href="/tag/XIX wiek.html" rel="tag" class="taglink">XIX wiek</a>
			
			#<a href="/tag/Zofia Bobrowna.html" rel="tag" class="taglink">Zofia Bobrowna</a>
			
		</p>
		
	</div>

  	<div class="post">
		<h2><a href="/2014/03/rzewuski-rejtan.html">Rzewuski o Rejtanie</a></h2>
		<p>Z <em>Pamiątek Soplicy</em> Henryka Rzewuskiego rzecz o Rejtanie:</p>

<blockquote>
<p>Śmieją się z nas starych, że my radzi zawsze mówić o dawnych czasach i o dawnych ludziach. Ależ kiedy bo i czasy, i ludzie, wszystko to było lepsze niż teraz! Wielkie sądy boże: Pan Bóg Sodomie był gotów odpuścić, gdyby się w niej przynajmniej dziesięciu sprawiedliwych znalazło; czyż już i tak małej liczby u nas nie stało, aby ojczyznę ocalić? Na to nigdy nie pozwolę: widać, że nasz upadek tylko chwilowy, że to jest zawieszenie bytu, ale nie zagłada, omdlenie, ale nie śmierć; po czem życie silniejsze i świetniejsze wrócić się koniecznie musi jako z ziarna, co w ziemię rzucone przegniwa, potem dziesięciornasób obfitszy plon wychodzi. Nędza i ucisk częstokroć bywały zwiastunami wielkich pomyślności. Dlatego ludzie mądrzy w naukach boskich, których zgłębić nie można jeno przez wielką niewinność serca, w mocnej są obawie, gdy się im wszystko dobrze wiedzie: jęczą, że tak powiem, pod niezmordowaną pomyślnością i radzi są, kiedy jaki niespodziewany frasunek przerwie im cokolwiek pasmo snute przeznaczeniem ciągle przyjaznem.</p>

<p>Takim był JW. Rejten, podkomorzy nowogródzki, którego w młodości mojej często miałem szczęście oglądać, chodząc do szkół ze wszystkimi jego synami oprócz pana Michała, co się wychował w Nieświeżu z księciem Karolem Radziwiłłem, hetmanowiczem wielkim litewskim. JW. podkomorzy był urzędnik, jakich i dawniej nawet niewiele bywało; bo i rozum nadzwyczajny, i sprawiedliwość jego ledwie nie wyrównywały wzorowi zostawionemu nam w świętych sędziach ludu bożego. A pobożność i wiara, że gdyby nie pokora, umarłych by wskrzeszał.</p>
</blockquote>
		
		<p class="info">
			<span class="date">


15

III
	
2014

</span>
			
			#<a href="/tag/Henryk Rzewuski.html" rel="tag" class="taglink">Henryk Rzewuski</a>
			
			#<a href="/tag/Tadeusz Rejtan.html" rel="tag" class="taglink">Tadeusz Rejtan</a>
			
			#<a href="/tag/XIX wiek.html" rel="tag" class="taglink">XIX wiek</a>
			
			#<a href="/tag/XVIII wiek.html" rel="tag" class="taglink">XVIII wiek</a>
			
		</p>
		
	</div>

  	<div class="post">
		<h2><a href="/2014/03/goszczynski-diabeliskrzycki.html">Diabeł Iskrzycki</a></h2>
		<p>Legenda z serii &#8220;o dobrym diable&#8221;, zapisana przez Seweryna Goszczyńskiego w Tarnowskiem (<em>Dziennik podróży do Tatrów</em>):</p>

<blockquote>
<p>Pewien pan z okolic Tarnowa potrzebował ekonoma. Kiedy się tym kłopoce, przychodzi człowiek nieznajomy, powiada, że zowie się Iskrzycki i że szuka miejsca. Właśnie takiego było potrzeba; staje więc umowa bez trudu, a nawet podpisuje się kontrakt. Już go pan wręcza Iskrzyckiemu, kiedy postrzega, że jego przyszły ekonom ma pazury wcale nie ludzkie. Zmieszany zrazu, wahający się przez chwilę co począć, zbiera w końcu siły i zrywa całą umowę. Ale Iskrzycki ani chce słuchać, obstaje przy umowie, przysięga, że kontrakt raz podpisawszy, musi pełnić, do czego się zobowiązał, póki nie wysłuży czasu umówionego, po czym wychodzi i znika z oczu. Ale obiera sobie mieszkanie w jednym z pieców domu i stamtąd pełni swoją służbę jak najgorliwiej na każde zawołanie, tylko, że go nikt nie widzi. Państwo z początku bali się, powoli tak przywykli do Iskrzyckiego, tak się przekonali o jego przychylności, że wyjeżdżając z domu oddawali mu dzieci swoje w dozór. Ale sąsiedzi oburzali się na to posługiwanie się diabłem i głośno szemrali; zaniepokoiły te mowy najbardziej samą panią, zaczęła ona ze swej strony kłopotać męża, po długim wreszcie nastawieniu wymogła na nim, ażeby na jakiś czas opuścić to mieszkanie. W skutku tego postanowienia wzięto dzierżawę gdzieś za Wisłą i wyruszono ku niej. Otóż są już w podróży, radzi, że diabła sztuką podeszli. Nieszczęściem wypadło przebywać drogę tak złą w jednym miejscu, że powóz przechylił, a pani w przestrachu krzyknęła &#8212; aż tu odzywa się za powozem &#8220;Nie bój się, pani Iskrzycki z wami&#8221;. Państwo zdumieli się a razem poznali, że nie było sposobu uwolnić się od sługi tyle wiernego; zawrócili więc do domu i żyli z nim w dawnej zgodzie, dopóki nie nadszedł termin oznaczony kontraktem. Po tym czasie Iskrzycki opuścił dom na zawsze.</p>
</blockquote>
		
		<p class="info">
			<span class="date">


14

III
	
2014

</span>
			
			#<a href="/tag/Seweryn Goszczynski.html" rel="tag" class="taglink">Seweryn Goszczynski</a>
			
			#<a href="/tag/Tatry.html" rel="tag" class="taglink">Tatry</a>
			
			#<a href="/tag/XIX wiek.html" rel="tag" class="taglink">XIX wiek</a>
			
		</p>
		
	</div>

  	<div class="post">
		<h2><a href="/2014/03/wilkonska-maskarada.html">O warszawskich maskaradach</a></h2>
		<p>Z zapisów Pauliny Wilkońskiej:</p>

<blockquote>
<p>Wybraliśmy się na trzecią maskaradę, która zwykle bywa najliczniejszą, a przypada na ostatnią niedzielę. Miałam popielate domino, a August [Wilkoński, mąż autorki] czarne.</p>

<p>Tłok w salach był ogromny, upał nieznośny, pisk masek niemiły, a śmiałość mężczyzn, maskowanych i niemaskowanych, do zamaskowanych kobiet wydawała mi się wstrętna. [&#8230;]</p>

<p>O mało, że mi się na płacz nie zebrało. A mąż tymczasem, którego ręki trzymałam się silnie, rzucał na wsze strony dowcipki tłumowi ciągnącemu za nim. [&#8230;]</p>

<p>Jednego ze znajomych naszych prawdziwie maskaradowa wtedy awanturka spotkała. Zaintrygowała go jakaś wdzięczna postać w białym atłasowym domino, z puszkiem łabędzim, z różyczką przy kapturku. Podał jej rękę, którą przyjęła. Mówiła ślicznie po francusku, w którym to języku nasz znajomy celował. Mówiła po włosku, a pięknie po polsku. W rozmowie jej tryskał dowcip i wyższy polot myśli. Oczarowany kawaler już jej nie odstąpił wcale, palił komplementa sążniste i gorące afekta. Wreszcie nadchodzi chwila rozłąki.</p>

<p>&#8212; W przyszłą niedzielę na Wiejskiej Kawie &#8212; szepce mu rusałka w białym domino &#8212; w drugiej sali, pod cyprysem. Będę miała czarny kapelusik z pąsowym piórem. Dobranoc! <em>Al riverdo!</em> &#8212; biegnie przez salę, wbiega do przedpokoju, a kawaler za nią.</p>

<p>Nieznajoma okrywa się tumakami, zarzuca szal na głowę, zbiega po wschodach, oczarowany za nią. Wsiada do sanek i szepce coś woźnicy.</p>

<p>&#8212; <em>Pardonnez, madame!</em> &#8212; mówi kawaler i wskakuje za nią.</p>

<p>Sanki pędzą przez Trębacką ulicę, Krakowskie Przedmieście, Nowy Świat, plac Św. Aleksandra i wreszcie zatrzymują się przed dużą kamienicą.</p>

<p>&#8212; Wysiądź, panie, i zadzwoń u bramy! &#8212; prosi pani.</p>

<p>Kawaler zeskakuje, dobiega bramy&#8230; Wtem sanki zawracają nagle &#8212; i poleciały, skąd przybyły, zostawiwszy panicza samotnie na dalekiej, niemal już poza miastem ulicy.</p>
</blockquote>

<p>Z ulicy Trębackiej na plac świętego Aleksandra (dzisiaj: Plac Trzech Krzyży) jest dokładnie 2km &#8212; bez jednego skrętu.</p>

<blockquote>
<p>Klnąc siarczystymi [!], przeklinając czarodziejkę złośliwą, rad nierad powędrował wśród świeżo spadłego śniegu na powrót &#8212; i na śmierć znużony w swoim stanął mieszkaniu. Pocieszało go wszelako, że ją zobaczy w niedzielę na Wiejskiej Kawie i że się pomści.</p>

<p>Nadchodzi niedziela. Niecierpliwy pędzi w umówione miejsce i stawa tamże jeden z najpierwszych. Powoli dopiero goście zbierać się zaczęli. Elegant nudzi się, biega tam i sam, gdy wtem w drugiej sali, pod cyprysem, dostrzegł czary kapelusik z pąsowym piórem. Spieszy, patrzy&#8230; i zżyma się: właścicielka kapelusika była gruba, otyła, czerwona, z dużym nosem, jadła za trzech, a gadała za pięciu&#8230; I dowiedział się, że to była posiedzicielka bogata składu drzewa na Starym Mieście.</p>

<p>O mało że w gniewie nie roztrącił wszystkich &#8212; rzucił się do powozu i kazał pogonić do miasta, co koń mógł uskoczyć.</p>
</blockquote>

<p>I jeszcze tylko przypis o Wiejskiej Kawie,</p>

<blockquote>
<p>kawiarni z ogródkiem przy ul. Wiejskiej 1727, założonej za czasów stanisławowskich i cieszącej się niezmienną popularnością jeszcze w czasach Wilkońskiej. W r. 1810 nabył domek Mikołaj Wronikowski, &#8220;który lubo przybudował sale i oranżerie, urządził 10 pokojów ozdobnych, w dawnym jednak wszystko, tak jak było, zachowuje stanie: i skromne jego ozdoby, i sprzęty jednakie, wreszcie i ogródek, i pomarańczarnia dla odwiedzających gości, znawców a smakoszów dobrej a prawdziwie wiejskiej kawy&#8221; (F.M. Sobieszczański).</p>
</blockquote>
		
		<p class="info">
			<span class="date">


11

III
	
2014

</span>
			
			#<a href="/tag/Paulina Wilkonska.html" rel="tag" class="taglink">Paulina Wilkonska</a>
			
			#<a href="/tag/XIX wiek.html" rel="tag" class="taglink">XIX wiek</a>
			
			#<a href="/tag/Warszawa.html" rel="tag" class="taglink">Warszawa</a>
			
		</p>
		
	</div>

  	<div class="post">
		<h2><a href="/2014/03/slowacki-malczewski.html">Słowacki o Malczewskim</a></h2>
		<p>Juliusz Słowacki o Antonim Malczewskim w liście do matki (15 lipca 1833):</p>

<blockquote>
<p>Patrząc co dnia na szczyt góry Mont Blanc, przychodzi mi często na myśl Malczewski, który po śmierci jednym poematem tak urósł, że prawie głową przewyższa naszych poetów. Przebiegając opisanie wejścia na górę Mont Blanc, znalazłem na ostatniej karcie, między wyliczonymi bohaterami tego trudnego przedsięwzięcia, imię Malczewskiego, ale skaleczone tak, że gdybym skądinąd o jego wędrówce na górę nie wiedział, tobym się był o tożsamości osoby nie domyślił&#8230; Nie wiem dlaczego, ale myśl o Malczewskim została głęboko w moich dumaniach utkwiona. Zdaje mi się, że jest coś podobieństwa między nami, ale burza jeszcze mnie nie złamała.</p>
</blockquote>
		
		<p class="info">
			<span class="date">


10

III
	
2014

</span>
			
			#<a href="/tag/Juliusz Slowacki.html" rel="tag" class="taglink">Juliusz Slowacki</a>
			
			#<a href="/tag/Antoni Malczewski.html" rel="tag" class="taglink">Antoni Malczewski</a>
			
			#<a href="/tag/XIX wiek.html" rel="tag" class="taglink">XIX wiek</a>
			
		</p>
		
	</div>

  	<div class="post">
		<h2><a href="/2014/03/w-wilanowie.html">W XIX-wiecznym Wilanowie</a></h2>
		<p>Z książki Anieli Kowalskiej pod tytułem <em>Warszawa literacka w okresie przełomu kulturalnego 1815&#8211;1822</em>:</p>

<blockquote>
<p>W piękne ranki, a zwłaszcza popołudnia, chętnie wybierano się na dalsze spacery. Szukano rozrywki i malowniczych widoków poza rogatkami Warszawy. Pociągał niektórych Natolin, urządzony w angielskim guście, z ogrodem-zwierzyńcem, z wytwornym pałacykiem odbijającym wesoło od smutnej raczej okolicy. Innych Królikarnia ze wspaniałym widokiem na całą wilanowską dolinę. Ulubionym jednak nade wszystko miejscem zbiorowym wypraw były wspaniałe ogrody Wilanowa, imponujące niebotycznymi konarami drzew, najpiękniejsze w Polsce. Wilanów dystansował nawet Łazienki, pociągające kaskadami, amfiteatrem na wyspie, kamiennymi posągami i piękną architekturą budowli. Łazienki były systematycznie okupowane przez mieszczańską publiczność stolicy, ściągającą tu dorożkami lub piechotą. Tymczasem dalej położony, malowniczy Wilanów był celem strojnych kuligów.</p>

<p>&#8220;Od wielu lat warszawianie, ukończywszy karnawał, jeszcze w dzień popielcowy używają zabawy przejażdżką do Wilanowa&#8221; &#8212; wspominał &#8220;Kurier Warszawski&#8221; w dniu 9 marca 1821 r. i zdumiewał się niezwykłą tego roku w Wilanowie liczbą gości, co należało zawdzięczać wyjątkowej pogodzie i sannie doskonałej. Zjazd był ogromny i jak nigdy dotąd uderzał rozmachem i okazałością. &#8220;Karet i Koczów &#8212; zapewniał «Kurier» &#8212; było 450, a w ogólności z sankami i dorożkami tysiąc pojazdów. Pomiędzy rozlicznymi różnych narodów ekwipażami, a mianowicie angielskimi, rosyjskimi, krakowskimi, szczególniej zastanawiały sanie ogromne, do których osiem koni białych było zaprzężonych; każda para koni miała postyliona suto galonowanego. Sanie były wysłane dywanami i futrami, a mieściły w sobie kilkunasty z najznakomitszej młodzieży. Widok ten przypominał dawne staropolskie kuligi&#8221;. W tym właśnie zwyczajowym dniu roku, w środę popielcową, cały wytworny wielki świat wyznaczał sobie <em>rendez-vous</em> w Wilanowie.</p>
</blockquote>
		
		<p class="info">
			<span class="date">


02

III
	
2014

</span>
			
			#<a href="/tag/Warszawa.html" rel="tag" class="taglink">Warszawa</a>
			
			#<a href="/tag/XIX wiek.html" rel="tag" class="taglink">XIX wiek</a>
			
			#<a href="/tag/Aniela Kowalska.html" rel="tag" class="taglink">Aniela Kowalska</a>
			
			#<a href="/tag/Kurier Warszawski.html" rel="tag" class="taglink">Kurier Warszawski</a>
			
		</p>
		
	</div>

  	<div class="post">
		<h2><a href="/2014/03/boy-mesjanizm.html">Boy o mesjanizmie</a></h2>
		<p>Nietrudny do przewidzenia komentarz Tadeusza Boya-Żeleńskiego do mesjanizmu z <em>Brązowników</em>:</p>

<blockquote>
<p>Nie ma zapewne trudniejszej rzeczy niż &#8220;trzeźwy&#8221; sąd o mesjanizmie. Trzeźwy sąd o nietrzeźwości będzie zawsze bardzo mizerny. Mówi się o dobrodziejstwach mesjanizmu jako talizmanu, który w danej epoce ocalił duszę polską i jej zdolność do życia. Jest w tym chyba sporo przesady i niewiary w żywotność narodu. Czesi, Bułgarzy przetrwali cięższe może opresje nie będąc Mesjaszem narodów. Ale trudno się dziwić, że gdzie choroba zdaje się beznadziejna, a lekarze opuszczą chorego, zjawiają się znachorzy. Towiański był naszym znachorem.</p>
</blockquote>
		
		<p class="info">
			<span class="date">


01

III
	
2014

</span>
			
			#<a href="/tag/Tadeusz Boy-Zelenski.html" rel="tag" class="taglink">Tadeusz Boy-Zelenski</a>
			
			#<a href="/tag/XIX wiek.html" rel="tag" class="taglink">XIX wiek</a>
			
			#<a href="/tag/towianizm.html" rel="tag" class="taglink">towianizm</a>
			
			#<a href="/tag/Andrzej Towianski.html" rel="tag" class="taglink">Andrzej Towianski</a>
			
		</p>
		
	</div>

  	<div class="post">
		<h2><a href="/2014/02/kleiner-jansniadecki.html">Jan Śniadecki na Uniwersytecie Wileńskim</a></h2>
		<p>Z wielkiej monografii Juliusza Kleinera o Adamie Mickiewiczu fragment o słynnym polskim uczonym &#8212; Janie Śniadeckim:</p>

<blockquote>
<p>Z początkiem w. XIX ludzie stojący na wyżynach kultury polskiej pragnęli ugruntować i rozwinąć zdobycze umysłowe ostatnich lat dziesiątków, owo odrodzenie kulturalne zainicjowane przez epokę stanisławowską, idące konsekwentnie po linii umiarkowanych idei wieku oświecenia, w związku ścisłym z kulturą francuską, ale z silną tendencją narodową. Obok Czartoryskiego i Czackiego &#8212; Jan Śniadecki zmierzał do tego celu z najjaśniejszą świadomością.</p>

<p>Dumny, wyniosły uczony i pisarz niepospolity, jako astronom i matematyk nawiązywał do tradycyj świetnych nauki polskiej, która rozkwit umiejętności matematyczno-przyrodniczych w Krakowie uhonorowała dziełem Kopernika; nie darmo Śniadecki pamięć Kopernika wskrzeszał i po wiekach zapomniania kultem jego chciał stwierdzić nową falę polskiej pracy naukowej. Miał poczucie misji &#8212; a za misję swą uważał wprowadzić w narodzie myślenie naukowe i stworzyć styl naukowy. Od Locke&#8217;a i od Francuzów nauczył się jasności myśli i słowa i dążył do niej konsekwentnie. Zdawał sobie sprawę z tego, jak dalece brak jest Polsce kultury istotnej myślenia logicznego. Uświadamiał sobie silniej może niż inni, że twórczość umysłowa i kult języka mają dać rekompensatę za klęski polityczne. To wszystko, co zagrażało jego ideałowi myśli naukowej i słowa jasnego, uważał za niebezpieczeństwo narodowe. Tym bardziej, gdy niebezpieczeństwo takie groziło ze strony niemczyzny, do której zawsze żywił silną niechęć; okazywał się zaś w antypatiach równie bezwzględnym, jak w działaniach pozytywnych.</p>

<p>Jan Śniadecki nie był już rektorem, gdy Mickiewicz przybył do Wilna; ale trwały skutki jego rządów w tych latach najświetniejszych Uniwersytetu, którego poziom wkrótce zaczął się nieco obniżać, zanim jeszcze zaciążyła niszcząco ręka Nowosilcowa.</p>

<p>Mickiewicz nie zetknął się jako słuchacz ze znakomitym uczonym, roszczącym sobie pretensje do pewnej dyktatury umysłowej, a nie pragnącym wcale zbliżać się do młodzieży. Ale wszedł w krąg atmosfery duchowej wytworzonej przez Jana Śniadeckiego i czuł skutki jego systemu, gdy od nauk matematyczno-przyrodniczych zacząć musiał studia.</p>
</blockquote>
		
		<p class="info">
			<span class="date">


26

II
	
2014

</span>
			
			#<a href="/tag/Juliusz Kleiner.html" rel="tag" class="taglink">Juliusz Kleiner</a>
			
			#<a href="/tag/Adam Mickiewicz.html" rel="tag" class="taglink">Adam Mickiewicz</a>
			
			#<a href="/tag/XIX wiek.html" rel="tag" class="taglink">XIX wiek</a>
			
			#<a href="/tag/Jan Sniadecki.html" rel="tag" class="taglink">Jan Sniadecki</a>
			
			#<a href="/tag/Uniwersytet Wilenski.html" rel="tag" class="taglink">Uniwersytet Wilenski</a>
			
		</p>
		
	</div>

  	<div class="post">
		<h2><a href="/2014/02/kozlowski-pierwiastki.html">O polskich pierwiastkach narodowych</a></h2>
		<p>Z artykułu Władysława Kozłowskiego <em>Położenie filozofii u nas</em> (1890 rok):</p>

<blockquote>
<p>Obawa zatracenia przez naród swojskich pierwiastków jest strachem dziecinnym i małodusznym. Naród nasz jest dzieckiem cywilizacji zachodniej. Pod jej bezpośrednim wpływem kształcił się. Szaleństwem byłoby dzisiaj, po latach tysiącu, zrywać z nią i wyszukiwać jakichś żywiołów plemiennych, tak dalece różnych od pierwiastków cywilizacji zachodniej, ażebyśmy mieli prawo w ich imię rościć pretensję do jakichś odrębności wobec niej. Ma nasz naród, jak każdy inny, właściwą sobie indywidualność; indywidualność ta atoli nie wymaga, ażebyśmy mieli zrywać łączące nas spójnie z cywilizacją i, odsuwając się od jej ruchu, zaskorupiać się w formach, któreśmy od niej zapożyczyli, a które ona teraz odrzuca jako zużyte łachmany.</p>
</blockquote>
		
		<p class="info">
			<span class="date">


25

II
	
2014

</span>
			
			#<a href="/tag/XIX wiek.html" rel="tag" class="taglink">XIX wiek</a>
			
			#<a href="/tag/Wladyslaw Kozlowski.html" rel="tag" class="taglink">Wladyslaw Kozlowski</a>
			
		</p>
		
	</div>

  	<div class="post">
		<h2><a href="/2014/02/falszywemetryki.html">Fałszywe metryki</a></h2>
		<p>6 maja 1808 roku, w dniu urodzin Józefa Poniatowskiego, Teresa Tyszkiewiczowa, siostra księcia, wydała &#8220;jedną z największych i najkosztowniejszych uroczystości&#8221; w Warszawie tamtych czasów. Tak opisywał bal biograf Marii Kalergis, Stanisław Szenic:</p>

<blockquote>
<p>Bal poprzedziły ówczesnym zwyczajem &#8220;sztuki mimiczne&#8221;. Odegrane zostały w sali zwanej biblioteczną, znajdującej się w skrzydle zamku królewskiego, który był korytarzem połączony z pałacem Pod Blachą. W jednej z pantomim występowały nimfy i zachwycały tańcem układu słynnego tancmistrza Vestrisa. Nimf było bodaj siedem, kronikarze za godne wymienienia z nazwiska, jako najpiękniejsze i najlepiej tańczące, uznali trzy: Joannę Grudzińską, późniejszą księżnę Łowicką, żonę wielkiego księcia Konstantego, i obie siostry Górskie, Teklę i Ludwikę.</p>

<p>Pani Tyszkiewiczowa pragnęła utrwalić dla potomnych wspomnienie tego wspaniałego balu; poleciła tedy Zygmuntowi Voglowi, aby w akwareli upamiętnił najładniejsze żywe obrazy. Akwarelę wprawiono następnie w wieczko ozdobnego puzdra ofiarowanego księciu Talleyrandowi przez panią Tyszkiewiczowa jako skarbczyk na listy, które do niego pisała. Jak wiadomo, pani Tyszkiewiczowa we wczesnej młodości utraciła w wypadku jedno oko, lecz defekt ten nie miał wpływu na uczucia kulawego Talleyranda. Romans ich, wystawiony na sztych złośliwych dowcipów, trwał długie lata, więc i korespondencji zgromadziło się sporo.</p>

<p>Na akwareli Vogla znalazł się i taniec siedmiu nimf. Wiemy, że dwie z nich to siostry Górskie, próżno jednak doszukiwać się wśród kształtnych postaci kobiecych ich dziewczęcych sylwetek. Według heraldyków bowiem Tekla, urodzona jakoby w roku 1795, winna mieć wówczas lat dwanaście, młodsza zaś Ludwika zaledwie dziesięć. Czyżby takie dzieci wprowadzano na wielce swawolne bale Pod Blachą? Wypadnie tu raczej podać w wątpliwość ścisłość informacji heraldycznej i cofnąć o jakieś cztery lata daty przyjścia na świat uroczych siostrzyczek. Ten mało kurtuazyjny zabieg jest konieczny z uwagi na prawidłowość dalszych ustaleń.</p>
</blockquote>

<p><img alt='Zygmunt Vogel, Bal w pałacu pod Blachą' src='/assets/vogel-bal.jpg' /></p>

<p>I dodaje Szenic na koniec:</p>

<blockquote>
<p>Z datami urodzin pięknych kobiet owych czasów jest w ogóle kłopotów bez liku; gdy przybywa im wieku, gubią lata, najchętniej &#8212; aby zatrzeć ślady &#8212; nawet metryki. Nawiasem można wspomnieć, że Joannie Grudzińskiej księżnie Łowickiej, która była również jedną z owych siedmiu nimf, nawet na nagrobku wyryto datę urodzenia 29 września 1795 roku. Tymczasem gdy historycy zaczęli niedyskretnie dociekać, ile lat księżna Łowicka liczyła naprawdę, wyszło na jaw, że urodziła się w roku 1791.</p>
</blockquote>
		
		<p class="info">
			<span class="date">


22

II
	
2014

</span>
			
			#<a href="/tag/Stanislaw Szenic.html" rel="tag" class="taglink">Stanislaw Szenic</a>
			
			#<a href="/tag/Warszawa.html" rel="tag" class="taglink">Warszawa</a>
			
			#<a href="/tag/Zygmunt Vogel.html" rel="tag" class="taglink">Zygmunt Vogel</a>
			
			#<a href="/tag/XIX wiek.html" rel="tag" class="taglink">XIX wiek</a>
			
		</p>
		
	</div>

  	<div class="post">
		<h2><a href="/2014/02/slowacki-horsztynski.html">O «Horsztyńskim» Słowackiego</a></h2>
		<p>Ze wstępu Jarosława Ławskiego do <em>Horsztyńskiego</em> Juliusza Słowackiego:</p>

<blockquote>
<p><em>Horsztyński</em> jest arcydziełem. To dramat fascynujący i porażający, szczytowe arcydzieło pesymizmu i daleka zapowiedź mistycznej fazy twórczości, dzieło bluźniercze i zawierające głębokie intuicje metafizyczne, tekst o utracie wiary i o poszukiwaniu własnej tożsamości, o odkrywaniu głębin &#8220;ja&#8221;. Bywamy dziś zgodni w osądzie, że z upływem lat właśnie ten utwór, wyjątkowy już przez to, że napisany prozą, zyskuje na znaczeniu w naszym spojrzeniu na twórczość Juliusza Słowackiego. Nie <em>Lillę Wenedę</em>, którą wynosił jako największe osiągnięcie w dziedzinie tragedii Juliusz Kleiner, ale właśnie ironiczny i pesymistyczny, a momentami groteskowy świat bohatarów <em>Horsztyńskiego</em> uznajemy często za bliższy wrażliwości estetycznej i egzystencjalnej współczesnego człowieka.</p>
</blockquote>

<p>Nie zawsze tak było &#8212; dodaje badacz.</p>

<blockquote>
<p>Antoni Małecki, do którego trafił rękopis dzieła, badacz, który samowolnie nadał mu tytuł, oceniał &#8220;ocalone sceny tragedii&#8221; jako &#8220;nierównej wartości&#8221;. Pierwszy sformułował też ostry sąd o wewnętrznych rozdźwiękach, jakoby niweczących dramaturgiczny zamysł Słowackiego:</p>

<blockquote>
<p>Obok ustępów potężnej siły i prawdziwie dramatycznej werwy, znachodzą się i sytuacje przewlekłe, zapełnione tą ckliwą melancholią, od której poeta nasz w owych latach nie był jeszcze zupełnie wyleczony.</p>
</blockquote>

<p>Publikacja dzieła w 1866 roku przyniosła falę głosów mniej lub bardziej przychylnych, dość zgodnie dostrzegających w <em>Horsztyńskim</em> echo Szekspirowskiego <em>Hamleta</em>.</p>
</blockquote>
		
		<p class="info">
			<span class="date">


18

II
	
2014

</span>
			
			#<a href="/tag/Juliusz Slowacki.html" rel="tag" class="taglink">Juliusz Slowacki</a>
			
			#<a href="/tag/XIX wiek.html" rel="tag" class="taglink">XIX wiek</a>
			
			#<a href="/tag/Jaroslaw Lawski.html" rel="tag" class="taglink">Jaroslaw Lawski</a>
			
			#<a href="/tag/Antoni Malecki.html" rel="tag" class="taglink">Antoni Malecki</a>
			
		</p>
		
	</div>

  	<div class="post">
		<h2><a href="/2014/02/olizarowski-sonet.html">Olizarowski, sonet</a></h2>
		<p>Po upadku powstania listopadowego poeta Tomasz August Olizarowski &#8220;został aresztowanym i wywiezionym z Galicji do Triestu&#8221;. Jak pisze Agaton Giller &#8212;</p>

<blockquote>
<p>Tu trzymano go w cytadeli przez pół roku, zamkniętego za kratami w więzieniu, &#8212; po czem wsadzono na okręt i wywieziono do Anglii.</p>

<p>W tych smutnych dniach, jak zawsze, była mu poezja pociechą i rozrywką. Powstało w tym czasie wiele sonetów, które nazywał <em>śnielkami</em>. Pisał je w więzieniu lub na okręcie.</p>
</blockquote>

<p>Oto i jeden z tych sonetów, niezbyt dobry, odnotowany jednak z historycznoliteracką sumiennością.</p>

<blockquote>
<p>Słuchaj morze! słuchajcie żywioły zwaśnione!<br />Zaśpiewam &#8212; choć nie Arjon &#8212; zaśpiewam atoli<br />Potrzebie serca swego i grze waszej kwoli;<br />Pieśń wreszcie sny zastąpi przez was rozpędzone.</p>

<p>Różne myśli się snują i uczucia różne.<br />Już nie wiem czego pragnąć, &#8212; co mi po ostoi!<br />Ziemia, która mnie przyjmie, czyliż uspokoi?<br />Serce, będzież mniej czułe albo więcej próżne?</p>

<p>Ziemie, morza zdołająż być tem dla pamięci,<br />Czem są dla nóg i oczów? Odmieniąż się chęci,<br />Nadzieje, namiętności, nawyknienia, prawa?</p>

<p>Miłość, przyjaźń, pieśń, mary, przeszłość, przyszłość, sława;<br />Wszystkoż to jak na hasło zmieni się lub prześni?<br />Graj burzo! tańcuj morze! zbudź się, moja pieśni.</p>
</blockquote>
		
		<p class="info">
			<span class="date">


14

II
	
2014

</span>
			
			#<a href="/tag/Tomasz August Olizarowski.html" rel="tag" class="taglink">Tomasz August Olizarowski</a>
			
			#<a href="/tag/Agaton Giller.html" rel="tag" class="taglink">Agaton Giller</a>
			
			#<a href="/tag/poezja.html" rel="tag" class="taglink">poezja</a>
			
			#<a href="/tag/XIX wiek.html" rel="tag" class="taglink">XIX wiek</a>
			
		</p>
		
	</div>

  	<div class="post">
		<h2><a href="/2014/02/fuseli-nightmare.html">Fuseli, «Nightmare»</a></h2>
		<p>Znany obraz Henry&#8217;ego Fuseli, <em>Nightmare</em>.</p>

<p><img alt='Fuseli, Nightmare' src='/assets/fuseli-nightmare.jpg' /></p>
		
		<p class="info">
			<span class="date">


09

II
	
2014

</span>
			
			#<a href="/tag/malarstwo.html" rel="tag" class="taglink">malarstwo</a>
			
			#<a href="/tag/Henry Fuseli.html" rel="tag" class="taglink">Henry Fuseli</a>
			
			#<a href="/tag/XIX wiek.html" rel="tag" class="taglink">XIX wiek</a>
			
		</p>
		
	</div>

  	<div class="post">
		<h2><a href="/2014/02/uniwersytet-warszawski.html">Początki Uniwersytetu Warszawskiego</a></h2>
		<p>Z książki Anieli Kowalskiej pod tytułem <em>Warszawa literacka w okresie przełomu kulturalnego 1815-1822</em>:</p>

<blockquote>
<p>Wiedzieli przecież i cieszyli się z tego wszyscy, że rozwojowi kulturalnemu kraju, sprawom nauki i literatury, postępowi oświaty w stolicy patronuje i służy &#8212; w symbiozie z Towarzystwem Przyjaciół Nauk &#8212; świeżo założony i rozbudowany Uniwersytet Warszawski. Jeszcze w listopadzie 1816 r. został podpisany, a na początku 1817 ukazał się na łamach gazet stołecznych reskrypt Aleksandra I w języku łacińskim i polskim, a więc bardzo uroczyście i godnie, o utworzeniu Warszawskiego Królewskiego Uniwersytetu, czyli Szkoły Głównej pięciowydziałowej, z nowymi wydziałami: teologicznym, matematyczno-fizycznym i humanistycznym, &#8220;pod bezpośrednim zwierzchnictwem rektora i właściwych dziekanów&#8221;.</p>

<p>Warszawska wyższa uczelnia, mieszcząca się na Krakowskim Przedmieściu, w samym sercu stolicy, na rozbudowanych terenach dawnego, świetnego długą tradycją pałacu Kazimierzowskiego, poprzez swoje lepiej czy gorzej obsadzone, ale liczne (w imponującej liczbie 45) katedry promieniowała szeroko na wszystkie ziemie polskie zostające pod zaborem, w wysokim o sobie mniemaniu zaćmiewając nawet Wilno.</p>

<p>Rozpisywał się &#8220;Kurier&#8221; z należytym szacunkiem i atencją o &#8220;wyniosłych i ozdobnych&#8221; gmachach Uniwersytetu Warszawskiego, o jego salach obszernych, gdzie także mają znaleźć miejsce godne wielkiego miasta muzeum i ekspozycje kunsztów krajowych i które na wykładach pomieścić mogą nie tylko słuchaczy Uniwersytetu, ale i ciekawych.</p>

<p>Mówią te wszystkie wzmianki w &#8220;Kurierze&#8221; o głębokiej satysfakcji, jakiej doświadczali warszawiacy na myśl o nowej bazie naukowej, jaką stanowił Uniwersytet, nie zapominający przecież o zadaniu upowszechniania wiedzy i prezentowania jej najnowszych osiągnięć szerszemu ogółowi.</p>
</blockquote>
		
		<p class="info">
			<span class="date">


05

II
	
2014

</span>
			
			#<a href="/tag/Aniela Kowalska.html" rel="tag" class="taglink">Aniela Kowalska</a>
			
			#<a href="/tag/Warszawa.html" rel="tag" class="taglink">Warszawa</a>
			
			#<a href="/tag/Uniwersytet Warszawski.html" rel="tag" class="taglink">Uniwersytet Warszawski</a>
			
			#<a href="/tag/XIX wiek.html" rel="tag" class="taglink">XIX wiek</a>
			
			#<a href="/tag/Kurier Warszawski.html" rel="tag" class="taglink">Kurier Warszawski</a>
			
		</p>
		
	</div>

  	<div class="post">
		<h2><a href="/2014/02/mickiewicz-muzyka.html">Mickiewicz i muzyka</a></h2>
		<p>Z listu &#8212; najprawdopodobniej &#8212; Henrietty Ewy Ankwiczówny, włoskiej miłości poety (wówczas dziewiętnastoletniej&#8230;) wyjątek o Adamie Mickiewiczu:</p>

<blockquote>
<p>Gdyby kiedy mogło zabraknąć z nim rozmowy, można by go jeszcze ująć i zachwycić muzyką: lubi ją równie jak poezję, wyznając, że jest jego główną namiętnością; chociaż sam wcale nie grywa, zna tak dobrze muzykę, jakby całe życie strawił na jej nauce; szzególnie unosi się nad dziełami Mozarta i Rossiniego.</p>
</blockquote>
		
		<p class="info">
			<span class="date">


04

II
	
2014

</span>
			
			#<a href="/tag/Adam Mickiewicz.html" rel="tag" class="taglink">Adam Mickiewicz</a>
			
			#<a href="/tag/Henrietta Ewa Ankwiczowna.html" rel="tag" class="taglink">Henrietta Ewa Ankwiczowna</a>
			
			#<a href="/tag/XIX wiek.html" rel="tag" class="taglink">XIX wiek</a>
			
		</p>
		
	</div>

  	<div class="post">
		<h2><a href="/2014/02/pszenica-cenzura.html">Pszenica w cenzurze</a></h2>
		<p>Z książki Janiny Kulczyckiej-Saloni <em>Życie literackie Warszawy w latach 1864-1892</em>:</p>

<blockquote>
<p>Redaktor &#8220;Gazety Rolniczej&#8221; i &#8220;Kuriera Rolniczego&#8221; wspomina o swoich przeprawach z cenzurą, które są doskonałą ilustracją [sytuacji w drugiej połowie XIX wieku]. Oto we fragmencie poświęconym &#8220;pszenicy polskiej&#8221; cenzor wykreślił przymiotnik &#8220;polska&#8221; i zastąpił go przymiotnikiem &#8220;krajowa&#8221;. Daremno autor tłumaczył, że termin &#8220;pszenica polska&#8221; (<em>triliculum polonicum</em>) jest terminem botanicznym i wszelka zmiana czyni cały ustęp niezrozumiałym, ponieważ nikt się nie domyśli, że chodzi tu o znaną na całym świecie odmianę.</p>

<blockquote>
<p>Nie mogłem przystać &#8212; pisze Aleksander Trylski &#8212; na przeróbkę cenzora, wyjaśniłem to prezesowi, który snadź bieglejszy w botanice od swego podwładnego, nazwę botaniczną łaskawie przywrócić raczył. Było to jedyne może zwycięstwo odniesione nad prześladującym mnie cenzorem.</p>
</blockquote>
</blockquote>
		
		<p class="info">
			<span class="date">


03

II
	
2014

</span>
			
			#<a href="/tag/Janina Kulczycka-Saloni.html" rel="tag" class="taglink">Janina Kulczycka-Saloni</a>
			
			#<a href="/tag/Aleksander Trylski.html" rel="tag" class="taglink">Aleksander Trylski</a>
			
			#<a href="/tag/XIX wiek.html" rel="tag" class="taglink">XIX wiek</a>
			
		</p>
		
	</div>

  	<div class="post">
		<h2><a href="/2014/01/nusbaum-orzeszkowa.html">O dobrej woli jednostek</a></h2>
		<p>List Jadwigi Nusbaum do Elizy Orzeszkowej (4 IX 1899, BPW 2629). Nusbaum była z ojcem w Zakopanem, boleśnie dotknął ją akcent antysemicki na odbywającym się tam zjeździe kobiet, gdzie &#8212;</p>

<blockquote>
<p>wniosek jednej z pań brzmiał jak niżej: &#8220;Patriotycznym czynem jest kupowanie tylko u chrześcijan&#8221;. Dziwnie ciemno zrobiło mi się w oczach i dziwnie głucho w sercu. Straszną przepaść spostrzegłam między tym, co ukochałam najsilniej, a tym, z czym wiążą mię korzenie, zapełniać przepaść, zapełniać &#8212; chciało mi się krzyczeć &#8212; ale czym, z kolei nasunęło się pytanie. Co może dobra wola jednostek? Niutku, czy może naprawdę coś pomóc?</p>
</blockquote>
		
		<p class="info">
			<span class="date">


30

I
	
2014

</span>
			
			#<a href="/tag/Jadwiga Nusbaum.html" rel="tag" class="taglink">Jadwiga Nusbaum</a>
			
			#<a href="/tag/Eliza Orzeszkowa.html" rel="tag" class="taglink">Eliza Orzeszkowa</a>
			
			#<a href="/tag/XIX wiek.html" rel="tag" class="taglink">XIX wiek</a>
			
		</p>
		
	</div>

  	<div class="post">
		<h2><a href="/2014/01/biblioteka-oniegina.html">Biblioteka Oniegina</a></h2>
		<p>Cytowałem już raz <em>Eugeniusza Oniegina</em> Aleksandra Puszkina w przekładzie Adama Ważyka &#8212; i zacytuję jeszcze jeden fragment, tym razem poświęcony literaturze romantycznej, w którym Tatiana myszkuje w bibliotece Oniegina. Rozdział siódmy.</p>

<blockquote>
<p>XXII</p>

<p>Choć wiemy, znając Eugeniusza,<br />Że machnął ręką na lekturę<br />I książki posłał do lamusa,<br />Jednak oszczędził poniektóre:<br />Zachował <em>Giaura</em> i <em>Juana</em>,<br />Dołączył dwie lub trzy powieści,<br />W których się obraz wieku mieści<br />I całkiem wiernie jest oddana<br />Nieobyczajna i wyniosła,<br />Doświadczająca błędnych złud,<br />Współczesnych ludzi dusza oschła,<br />Samolubnego serca chłód,<br />Mózg, co ze światem się poróżnił<br />I wre, i działa, ale w próżni.</p>

<p>XXIII</p>

<p>Nieraz dojrzała na stronicy<br />Kreskę paznokciem naznaczoną;<br />Wtedy uważny wzrok dziewicy<br />Zaciekawiony żywiej płonął.<br />Tak poznawała mimochodem,<br />Jakie sentencje, jakie zdania<br />Trafiały mu do przekonania,<br />Na co wyrażał cichą zgodę.<br />Niekiedy puszczał w ruch ołówek,<br />Na marginesach znaczki kładł;<br />Z krzyżyków i króciutkich słówek<br />Układał się misterny ślad<br />I wyłaniała się z nich dusza<br />Nieobecnego Eugeniusza.</p>

<p>XXIV</p>

<p>I tak powoli &#8212; Bogu dzięki &#8212;<br />Wyraźniej widzi moja Tania,<br />Dla kogo musi znosić męki.<br />W głowie jej kłębią się pytania,<br />Kim jest ten dziwak niebezpieczny,<br />Zrodzony w piekle czy też w niebie,<br />Anioł czy szatan pewny siebie.<br />Może to tylko niedorzeczny,<br />Przybrany pozór, kopia blada<br />Cudzych fantazji, cudzych snów,<br />Nędzna maniera, maskarada,<br />Leksykon pełen modnych słów,<br />Moskwicz w opończy Czajld-Harolda,<br />Może ten człowiek &#8212; to parodia?</p>
</blockquote>
		
		<p class="info">
			<span class="date">


29

I
	
2014

</span>
			
			#<a href="/tag/Aleksander Puszkin.html" rel="tag" class="taglink">Aleksander Puszkin</a>
			
			#<a href="/tag/poezja.html" rel="tag" class="taglink">poezja</a>
			
			#<a href="/tag/XIX wiek.html" rel="tag" class="taglink">XIX wiek</a>
			
		</p>
		
	</div>

  	<div class="post">
		<h2><a href="/2014/01/prowincja-warszawa.html">Prowincja Warszawa</a></h2>
		<p>Wspomnienie o Warszawie ze Stanisława Szenica biografii Marii Kalergis:</p>

<blockquote>
<p>Po hucznym, bogatym Petersburgu, Warszawa wydawała się pani Kalergis miastem prowincjonalnym, biednym i mało pociągającym; jeszcze silniej odnosi to wrażenie później, rozsiewając w swojej korespondencji po każdorazowym przyjeździe z Paryża utyskiwania na rodzinne miasto. Istotnie stolica nasza nawet w dziesięć lat po powstaniu listopadowym i krwawych walkach o miasto nie zabliźniła swych ran, a twarde rządy cesarskie tendencyjnie hamowały jej powrót do życia.</p>

<p>Pod budowę Cytadeli aleksandryjskiej zniwelowano sporo ulic, a co gorsza, Cytadela niemal na całe stulecie zahamowała naturalną rozbudowę miasta w stronę Żoliborza, tworząc zeń jakby oddzielne miasteczko. Ludność Warszawy, która wskutek powstania zmniejszyła się o przeszło 16 000 mieszkańców, czyli około 12%, osiągnęła dawny stan dopiero w 1840 roku i liczyła dokładnie 139 205 mieszkańców. Do tej cyfry dodać trzeba z górą 30 000 ludności niestałej oraz bardzo silny garnizon, którego liczebność w ówczesnej Warszawie wynosiła około 15 000 żołnierzy.</p>

<p>Nawet Wrocław w tych latach przewyższał Warszawę szybkością rozwoju. Jak podaje Sobieszczański w <em>Rysie historyczno-statystycznym wzrostu i stanu miasta Warszawy</em>, &#8220;właściwie od roku 1839 począł się obudzać przemysł w Warszawie, gdy odnowione wystawy publiczne współzawodnictwo wskrzesiły; podobnież w tym roku przypuszczenie fabrykantów Królestwa do uczestniczenia w wystawie petersburskiej może być uważane za najdzielniejszą zachętę i stanowi niejako nową epokę w dziejach naszego przemysłu. Wystawa ta spowodowała zbliżenie się klasy przemysłowej Królestwa do takiejże klasy Cesarstwa; stąd wyniknęły znakomite korzyści nie tylko dla przemysłu, ale i dla handlu wywozowego&#8230;&#8221;</p>
</blockquote>
		
		<p class="info">
			<span class="date">


28

I
	
2014

</span>
			
			#<a href="/tag/Stanislaw Szenic.html" rel="tag" class="taglink">Stanislaw Szenic</a>
			
			#<a href="/tag/Warszawa.html" rel="tag" class="taglink">Warszawa</a>
			
			#<a href="/tag/Cytadela Warszawska.html" rel="tag" class="taglink">Cytadela Warszawska</a>
			
			#<a href="/tag/XIX wiek.html" rel="tag" class="taglink">XIX wiek</a>
			
		</p>
		
	</div>

  	<div class="post">
		<h2><a href="/2014/01/worobiew-dab.html">Maksim Worobiew, «Dąb...»</a></h2>
		<p>Obraz Maksima Worobiewa, rosyjskiego malarza romantycznego, pod tytułem <em>Dąb złamany przez błyskawicę, albo alegoria śmierci mojej żony</em>:</p>

<p><img alt='Worobiew, Dąb' src='/assets/vorobiev-oakfracturedbyalightning.jpg' /></p>
		
		<p class="info">
			<span class="date">


27

I
	
2014

</span>
			
			#<a href="/tag/Maksim Worobiew.html" rel="tag" class="taglink">Maksim Worobiew</a>
			
			#<a href="/tag/XIX wiek.html" rel="tag" class="taglink">XIX wiek</a>
			
			#<a href="/tag/malarstwo.html" rel="tag" class="taglink">malarstwo</a>
			
		</p>
		
	</div>

  	<div class="post">
		<h2><a href="/2014/01/gustawfranke.html">Gustaw Franke w Warszawie</a></h2>
		<p>Ze wspomnień Pauliny Wilkońskiej:</p>

<blockquote>
<p>Pamiętam jeden nazdwyczaj zajmujący wieczór. Byli na nim państwo Korzeniowscy z córkami, Antoni Muczkowski, Antoni Szateńki &#8212; dziś członek Senatu &#8212; i doktor Chałubiński. Z nami przybył Gustaw Franke, teolog protestancki, o którym tutaj kilka słów powiem.</p>

<p>Młody ten człowiek, rodem z Dessau, skończywszy wszechnicę berlińską podał się do gazet jako nauczyciel. Funduszów z domu nie miał żadnych, a otrzymanie posady jeszcze w dalekim polu. Mógł udzielać, prócz zwykłych nauk, język francuski, angielski i muzykę, którą znał dobrze teoretycznie. Senator Pochwisneff, z Petersburga czyli Moskwy, potrzebował właśnie takiego indywiduum. Spodobała mu się dość pokaźna powierzchowność Frankego i zrobił z nim układ: sześćset rubli rocznie i wygody wszelkie. Za dni kilkanaście mieli wyjechać i senator zażądał, by przyszły guwerner synów zaopatrzył się w garderobę odpowiednią domowi jego. Sprawił sobie zatem kilka garniturów itd., itd. &#8212; na co mu pryncypał dał pieniędzy. Frankę zatem w przeciągu dni kilku, szczęśliwy, w berlińskiego przetworzył się modnisia. Po czym wyjechali.</p>

<p>Przybyli do Warszawy, gdzie senator miał zatrzymać się dni parę, i stanęli w Hotelu Krakowskim, przy ulicy Bielańskiej *.</p>

<p>Frankę ustroił się i wyszedł na miasto. Warszawa podobała mu się bardzo. Wstąpił do Cafe Francais. Znalazł tamże mnóstwo dzienników niemieckich, francuskich, angielskich. Zabawił się wybornie, wypił doskonałej kawy i zjadł ciastko wyśmienite. Dnia następnego powtórzył to samo. Senatora mało w tym czasie widział, bo ten ciągle był zajęty.</p>

<p>Dnia trzeciego, gdy teolog znowu z przechadzki jakiejś do hotelu powrócił, zastał pokój pana senatora pustym i czyszczono go właśnie. Zapytał o swojego pryncypała: &#8220;Wyjechał!&#8221; &#8212; &#8220;Dokąd?&#8221; &#8212; &#8220;Do Petersburga&#8221;. Zdumiał i własnym nie dowierzał uszom. Gdy wtem nadchodzi jakiś urzędnik policyjny z wiadomością, że pan senator przekonawszy się, iż pan kandydat teologii Frankę nie może być przydatnym na nauczyciela synów jego, ponieważ ma idee przewrotne i na fortepianie nie dość gra dobrze, zatem zrywa z nim wszelką umowę i wyłożone pieniądze zostawia mu jako wynagrodzenie za czas, który spędzili z sobą.</p>

<p>W biednego teologa jak gdyby piorun uderzył. Ale cóż miał począć? Jakże miał sobie poradzić? Urzędnik policyjny ukłonił się z uśmiechem ironii i wyszedł. Cóż miał począć? Gdzie szukać ratunku? W obcym mieście, w obcym kraju, wśród obcych? Nigdzie! Nigdzie, niestety! Wbiegł do swojego pokoiku. Drzwi zamknął za sobą, rzucił się na łóżko i płakał jak dziecko.</p>

<p>Pozostały mu wprawdzie ładne garnitury: czarny, granatowy, brązowy, surduciki zgrabne, kamizelki piękne, bielizna wykwintna, rękawiczki jasne, paletot nowy, ale jedyne półtora złotego w kieszeni!</p>

<p>Napłakawszy się serdecznie, w położeniu nieszczęsnym, <em>helpless</em> i <em>friendless</em>, jak mówią Anglicy, gdy i młody ozwał się żołądek, oczy wymył, wystrychnął się w świeże suknie i poszedł do Cafe Francais, by ostatnie półtora złotego przehulać, a potem spuścić się na Opatrzność i zrządzenie Boże.</p>

<p>Kawa głodnemu, bez obiadu, smakowała wybornie. Posiliwszy się zaczął uważny przegląd osób czytających dzienniki. Niebawem mężczyzna młody jeszcze, okrągłej i pełnej twarzy, zdrowej cery, z małymi faworytami czarnymi, o krótko przystrzyżonych włosach, w okularach złotych, podjął &#8220;National-Zeitung&#8221; i czytać począł.</p>

<p>W to mi graj! Frankę, mając go na oku, zbliża się zręcznie, przysiada, podejmuje &#8220;Breslauer Zeitung&#8221; i wreszcie coś tam do jegomości w okularach zagadał. Ten odpowiedział mu uprzejmie piękną niemczyzną. Zawiązała się rozmowa i opuszczony kandydat teologii, nie zwłócząc, całą swoją wypowiedział mu dolę, czyli raczej niedolę.</p>

<p>Tym panem był Henryk Lewestam, który pana Gustawa Franke przyprowadził wprost do nas, nie wiedząc, co począć z opuszczonym.</p>

<p>Zastali u nas kilka osób, a wszyscy porzuconego niegodnie przez Moskala Niemca szczerym otoczyli współczuciem. Mieszkali przy nas wtedy dwaj bratankowie Augusta &#8212; synowie zacnego Klemensa Wilkońskiego. Starszy już kończył gimnazjum. Zajmowali dwa pokoje od tyłu. Mąż mój zatem ofiarował Frankemu tymczasową gościnę i pomieścił go z bratankami. Lewestam zaś i inni postarali się o kilka lekcji dla niego: języka i literatury niemieckiej.</p>
</blockquote>

<p>Wilkońska rozpoczęła edukację młodego Niemca, uczyła go przez jakiś czas języka polskiego, którego nauka przychodziła podobno Frankemu bez trudu, i przekładała dla niego wiersze lub śpiewała piosenki.</p>

<blockquote>
<p>Młody a chętny kandydat byłby się niezawodnie języka naszego nauczył, i z pożytkiem może. Ale nadeszły dni marcowe i policja warszawska kazała mu, jako cudzoziemcowi, jako Niemcowi, wyjechać bez zwłoki. Pożegnał nas z żalem wielkim, bo aż rozpłakał się nawet.</p>
</blockquote>
		
		<p class="info">
			<span class="date">


26

I
	
2014

</span>
			
			#<a href="/tag/Paulina Wilkonska.html" rel="tag" class="taglink">Paulina Wilkonska</a>
			
			#<a href="/tag/Gustaw Franke.html" rel="tag" class="taglink">Gustaw Franke</a>
			
			#<a href="/tag/Fryderyk Henryk Lewestam.html" rel="tag" class="taglink">Fryderyk Henryk Lewestam</a>
			
			#<a href="/tag/XIX wiek.html" rel="tag" class="taglink">XIX wiek</a>
			
		</p>
		
	</div>

  	<div class="post">
		<h2><a href="/2014/01/mickiewicz-wczesnaedukacja.html">Kleiner, wczesna edukacja Mickiewicza</a></h2>
		<p>Z wielkiej i poetyckiej nieco biografii Adama Mickiewicza pióra Juliusza Kleinera fragment o wczesnej edukacji wieszcza (na zdjęciu &#8212; klasztor dominikanów w Nowogródku Szedera László):</p>

<blockquote>
<p>We wrześniu 1807 r. Adam Mickiewicz wraz z bratem starszym wszedł w poczet uczniów szkoły powiatowej. Był to typ szkoły średniej o nieco niższym poziomie nauk niż w gimnazjach właściwych, lecz o programie dość rozległym, w myśl wymagań wileńskiego okręgu szkolnego. Kierujący szkołą dominikanie nie odznaczali się świetnością pedagogii. Niechęć do mnichów była jednym z trwałych rezultatów nauki, którą Mickiewicz u zakonników pobierał. Ale wyniósł ze szkoły sporo wiedzy i umiłowanie autorów rzymskich, a nie brakło też materiału wspomnień miłych. Dostarczyło ich nie samo tylko powodzenie w naukach, dające po raz pierwszy widzieć siebie drukowanym; bo już w <em>Kalendarzyku politycznym na r. 1809</em> figurują Franciszek i Adam Mickiewicz jako uczniowie celujący.</p>

<p>Animusz rycerski, patriotyczny, radość znachodził w zabawach wojskowych, młodzież tworzyła bataliony szkolne i bawiła się w musztrę, w bitwy, dopóki nie doszło raz do poważnej utarczki z pułkiem rosyjskim i do pobicia oficerów, co spowodowało rozwiązanie korpusu. Te walki chłopięce poeta uważał za tak istotny moment w dziejach swej młodości, że włączy je do wyznań miłosnych Gustawa. [&#8230;]</p>

<p>Najcenniejszą jednak stroną życia szkolnego była niewątpliwie pierwsza przyjaźń. W prawdziwie męskiej historii żywota Mickiewicza uczucie przyjaźni grać będzie rolę niezmiernie ważną. Chlubny tytuł pierwszego przyjaciela należał się wesołemu i żywemu, pełnemu czułości i humoru Janowi Czeczotowi.</p>
</blockquote>

<p><img alt='Klasztor dominikanów' src='/assets/nowogrodek2.jpg' /></p>
		
		<p class="info">
			<span class="date">


24

I
	
2014

</span>
			
			#<a href="/tag/Juliusz Kleiner.html" rel="tag" class="taglink">Juliusz Kleiner</a>
			
			#<a href="/tag/Adam Mickiewicz.html" rel="tag" class="taglink">Adam Mickiewicz</a>
			
			#<a href="/tag/Jan Czeczot.html" rel="tag" class="taglink">Jan Czeczot</a>
			
			#<a href="/tag/XIX wiek.html" rel="tag" class="taglink">XIX wiek</a>
			
			#<a href="/tag/Nowogrodek.html" rel="tag" class="taglink">Nowogrodek</a>
			
		</p>
		
	</div>

  	<div class="post">
		<h2><a href="/2014/01/mickiewicz-mlodosc.html">O dzieciństwie Mickiewicza</a></h2>
		<p>Z wielkiej biografii Adama Mickiewicza pióra Juliusza Kleinera fragment o młodości wieszcza (a poniżej &#8212; szkic ruin wspomnianego zamku Mendoga pióra Napoleona Ordy z XIX wieku):</p>

<blockquote>
<p>Idyllą było życie i w Zaosiu, i tak samo w Nowogródku, gdzie na stale zamieszkali Mickiewiczowie w lat kilka po urodzeniu Adama. Pierś miała czym oddychać wśród rozległej, rozsłonecznionej przestrzeni, oko miało się czym bawić i zielonością poiło się do syta, fantazję pobudzał i bór ciemny, i zwaliska zamku Mendoga, i kurhany dawne. Wśród natury życzliwej mieszkali tu ludzie weseli, szczęśliwi przeważnie, pracujący i bawiący się i kłócący, przez kulturę jeszcze nie odarci ze świeżości i charakterystyczności postaci, gestu, słowa.</p>

<blockquote>
<p>Nigdzie na świecie nie ma tak wesołego życia, jak w litewskich wioskach i zaściankach &#8212; wspominać będzie po latach Mickiewicz. &#8212; Tyle tam radości, miłości, szczęścia wspólnego, nieprzerwanego.</p>
</blockquote>

<p>Wyraziście zaznaczał się element polski, szlachecki. Władał on niepodzielnie w Nowogródku, do którego zjeżdżała się też tłumnie szlachta okoliczna na sprawy sądowe i na zabawy. Jako składnik istotny należał do całości obrazu lud białoruski; obrzędy jego nęciły i zajmowały zapewne ciekawość chłopięcą nie mniej jak opowiadania historii cudownych i strasznych, którymi darzył czy to stary sługa Błażej, lubiący też o prawdziwych i zmyślonych swych podróżach i przygodach rozpowiadać, czy w pieśni różne bohata służąca Gąsiewska, czy jakiś chłop w chacie pobliskiej; a pieśni ludowe Adam tak poznał i zapamiętał, że gdy po latach zbiory ich do rąk dostanie, wszystkie prawie znajome mu się okażą.</p>
</blockquote>

<p><img alt='Zamek w Nowogródku' src='/assets/nowogrodek1.jpg' /></p>
		
		<p class="info">
			<span class="date">


23

I
	
2014

</span>
			
			#<a href="/tag/Juliusz Kleiner.html" rel="tag" class="taglink">Juliusz Kleiner</a>
			
			#<a href="/tag/Adam Mickiewicz.html" rel="tag" class="taglink">Adam Mickiewicz</a>
			
			#<a href="/tag/XIX wiek.html" rel="tag" class="taglink">XIX wiek</a>
			
			#<a href="/tag/Napoleon Orda.html" rel="tag" class="taglink">Napoleon Orda</a>
			
			#<a href="/tag/Nowogrodek.html" rel="tag" class="taglink">Nowogrodek</a>
			
		</p>
		
	</div>

  	<div class="post">
		<h2><a href="/2014/01/trupwkordianie.html">Trup w «Kordianie» Słowackiego</a></h2>
		
			<p>O trupie w szafie w warszawskim Pałacu Branickich, młodej a pięknej Angielce, która przyjechała do Polski, i pewnej scenie z <em>Kordiana</em> Juliusza Słowackiego &#8212; opowiadanie pamiętnikarki Pauliny Wilkońskiej.</p>
			<p><a href="/2014/01/trupwkordianie.html">Czytaj dalej →</a></p>
		
		<p class="info">
			<span class="date">


20

I
	
2014

</span>
			
			#<a href="/tag/Paulina Wilkonska.html" rel="tag" class="taglink">Paulina Wilkonska</a>
			
			#<a href="/tag/Juliusz Slowacki.html" rel="tag" class="taglink">Juliusz Slowacki</a>
			
			#<a href="/tag/XIX wiek.html" rel="tag" class="taglink">XIX wiek</a>
			
		</p>
		
	</div>

  	<div class="post">
		<h2><a href="/2014/01/mickiewicz-ksieginaroduipielgrzymstwapolskiego.html">Religijne księgi Mickiewicza</a></h2>
		<p>Dwie krytyki wydanych w 1833 roku <em>Ksiąg pielgrzymstwa i narodu polskiego</em> Adama Mickiewicza. Pierwsza &#8212; Adama Gurowskiego:</p>

<blockquote>
<p>Wyznajemy to z bólem: Mickiewicz jest człowiekiem przeszłości. Pogrążony stale w mistycznych rojeniach katolicyzmu, podaje się za proroka wiary straconej. Pisarz uczony i poeta wsteczny, podobny jest do tych umysłów wyjątkowych, które z upodobaniem odgrzebują stare myśli pod nową i błyskotliwą postacią: łatwo można spostrzec, że filozofia jego współżyła blisko z p. de Maistre i de La Mennais. [&#8230;] Jako człowiek zadaje kłam poecie, który chciałby się objawić ludowi jako nowy Mesjasz i który zapomina woli boskiej przypisać przyczynę swoich nieszczęść. Aby głosić się prorokiem, trzeba być męczennikiem.</p>
</blockquote>

<p>I nieco bardziej wyważona &#8211; Jana Czyńskiego (co ciekawe, sformułowana w przypisie do powieści <em>Jakobini polscy</em>):</p>

<blockquote>
<p>On budując na wierze i miłości odrodzenie globu, pomięszawszy najwznioślejsze prawdy z najobrzydliwszym przesądem, nie znalazł uczniów na słowiańskiej ziemi [&#8230;] Któż nie odda należnej czci tym wzniosłym przykazaniom: &#8220;Ubodzy i nędarze współdziedzicami moimi są&#8221;; &#8220;Cudzoziemcy razem ze mną współprawodawcami są&#8221;; &#8220;Prostaczkowie współuczniami mymi są&#8221;, ale któż nie potępi zarazem bluźnierstw, przesądów i tej nieokreślonej wiary, co tylekroć doprowadziła do ciemnoty i niewoli.</p>
</blockquote>
		
		<p class="info">
			<span class="date">


15

I
	
2014

</span>
			
			#<a href="/tag/Adam Mickiewicz.html" rel="tag" class="taglink">Adam Mickiewicz</a>
			
			#<a href="/tag/Adam Gurowski.html" rel="tag" class="taglink">Adam Gurowski</a>
			
			#<a href="/tag/Jan Czynski.html" rel="tag" class="taglink">Jan Czynski</a>
			
			#<a href="/tag/XIX wiek.html" rel="tag" class="taglink">XIX wiek</a>
			
		</p>
		
	</div>

  	<div class="post">
		<h2><a href="/2014/01/wilkonska-lamoriciere.html">Generał Lamoricière</a></h2>
		<p>Ze wspomnień Pauliny Wilkońskiej:</p>

<blockquote>
<p>W tym samym podobno roku [1849] przejeżdżał jenerał Lamoricière z żoną przez Warszawę, jadąc do Petersburga, i zatrzymał się przez dni parę w Hotelu Angielskim, budząc ciekawość i zajęcie ogólne.</p>

<p>W żartobliwej pogadance zrobił Włodzimierz Wolski zakład z kilku znajomymi, że rozmówi się z jenerałową. Pośmiano się. Zakład stanął, a wszyscy byli pewni, że go przegra.</p>

<p>Nazajutrz wybrał się w eleganckim ubraniu, z dwoma świadkami, do hotelu, a mając dar powierzchowności, wyglądał pokaźnie wcale. Wiedział od szwajcara, że jenerałowa podobno do kościoła pojechać miała. Kareta zaszła; niezadługo służba na piętrze drzwi od salonu otworzyła; zaszeleściły suknie jedwabne i ukazała się pani Lamoricière w pięknej toalecie paryskiej. Wolski zbiega z eleganckim ruchem po wschodach, dotyka się przebiegając, niby to nieumyślnie, sukni schodzącej damy, zrywa kapelusz z głowy, jakby ulękły nagle, i z nader grzecznym salonowym wyrazem, ładną francuszczyzną, przeprasza za niezgrabność swoją. Jenerałowa zatrzymuje się także i odpowiada uśmiechnięta wdzięcznie; Wolski coś tam jeszcze nader zręcznie powiedział; jenerałowa odpowiada znowu; po czym Wolski skłonił się z uszanowaniem. Jenerałowa schodzi. Wolski towarzyszy jej aż ku drzwiom hotelu. Jenerałowa wsiada do karety; obejrzała się raz jeszcze. Wolski z uszanowaniem pokłonił się znowu i znowu skinęła mu grzecznie z uśmiechem.</p>

<p>Rozumie się, że zakład wygrał jak najzupełniej.</p>

<p>W dni parę potem byłam u Wójcickich i mówiliśmy o tym zręcznym żarciku poety.</p>

<p>&#8212; Ha! &#8212; ozwał się pan * &#8212; druga anegdotka obiegająca o jenerale Lamoricière po Warszawie jest mniej zabawną.<br />&#8212; Cóż takiego? &#8212; zapytałam.</p>

<p>&#8212; Jenerałowie rosyjscy obwozili go po Cytadeli, której przyjrzał się uważnie bardzo i z głęboką świadomością. Odbył jak najściślejszy przegląd całej fortyfikacji, położenia zewnętrznego i dalszej nawet okolicy, za pomocą szkieł doskonałych. A następnie wytknął jakieś szczególniej słabe miejsce i twierdzenie swoje wykazał. Dnia następnego wyjechał; zaraz nazajutrz inżynierowie forteczni bezzwłoczną zajęli się pracą, by błąd wskazany naprawić.</p>

<p>Anegdotka ta stała się głośną i powszechną. A o ile jest prawdziwą? Nie wiem.</p>
</blockquote>
		
		<p class="info">
			<span class="date">


14

I
	
2014

</span>
			
			#<a href="/tag/Paulina Wilkonska.html" rel="tag" class="taglink">Paulina Wilkonska</a>
			
			#<a href="/tag/Louis Lamoriciere.html" rel="tag" class="taglink">Louis Lamoriciere</a>
			
			#<a href="/tag/Wlodzimierz Wolski.html" rel="tag" class="taglink">Wlodzimierz Wolski</a>
			
			#<a href="/tag/XIX wiek.html" rel="tag" class="taglink">XIX wiek</a>
			
			#<a href="/tag/Cytadela Warszawska.html" rel="tag" class="taglink">Cytadela Warszawska</a>
			
		</p>
		
	</div>

  	<div class="post">
		<h2><a href="/2014/01/sargent-beadstringersofvenice.html">Sargent, «Bead Stringers Of Venice»</a></h2>
		<p>Nieukończony obraz <em>The Bead Stringers Of Venice</em> Johna Singera Sargenta z lat 1880-1882 &#8212; z okazji urodzin autora.</p>

<p><img alt='The Bead Stringers Of Venice, Sargent' src='/assets/sargent-bedstringersofvenice.jpg' /></p>
		
		<p class="info">
			<span class="date">


13

I
	
2014

</span>
			
			#<a href="/tag/John Singer Sargent.html" rel="tag" class="taglink">John Singer Sargent</a>
			
			#<a href="/tag/XIX wiek.html" rel="tag" class="taglink">XIX wiek</a>
			
			#<a href="/tag/malarstwo.html" rel="tag" class="taglink">malarstwo</a>
			
		</p>
		
	</div>

  	<div class="post">
		<h2><a href="/2014/01/kobietywarszawy.html">Kobiety Warszawy</a></h2>
		<p>Ze Stanisława Szenica biografii Marii Kalergis:</p>

<blockquote>
<p>Dzieciństwo, długoletnie panieństwo i pierwsze lata nieudanego małżeństwa Tekli Górskiej upłynęły w Warszawie Księstwa Warszawskiego i Królestwa Polskiego, gdy ton i szyk stolicy Polski nadawali wojskowi &#8212; początkowo różnoplemiennych i różnojęzycznych armii napoleońskich, później wymusztrowanych i bitnych pułków polskich i rosyjskich. Słynął wtedy syreni gród, jeśli dać wiarę pamiętnikarzom i kronikarzom, z urody, wdzięku i finezji swych kobiet. Na koronnego świadka piękności Polek w czasach Księstwa Warszawskiego, gdy Tekla Górska jako podlotek budziła ogólny podziw, możemy powołać nie lada rzeczoznawcę, bo samego Napoleona. Gdy po rozgromieniu Prus Napoleon zatrzymał się w Warszawie, damy polskie, niecierpliwe ujrzeć &#8220;największego męża dziejów&#8221;, użyły wszelkich sposobów, aby nie zwlekano z przedstawieniem ich cesarzowi. Życzeniom wpływowych a pięknych kobiet prędko stało się zadość. Dnia 7 stycznia 1807 roku, w tydzień po przyjeździe Napoleona, według &#8220;Gazety Warszawskiej&#8221; &#8221;&#8230;o godzinie ósmej wieczorem [&#8230;] damy polskie miały honor być pierwszy raz przedstawione Najjaśniejszemu Panu. Zgromadziły się w liczbie 70 do 80 osób w sali zamkowej, ozdobionej obrazami przedstawiającymi pamiętniejsze epoki dziejów polskich [&#8230;] Za otworzeniem się podwojów i wyrzeczeniem przez jo. księcia Benewentu, w. podkomorzego Państwa [Talleyranda], powtórzonym przez szambelanów służbę czyniących: «Cesarz!», wszystkie damy powstały.&#8221;</p>

<blockquote>
<p>Cesarz wszedł do sali &#8212; relacjonuje pani Anna z Krajewskich Nakwaska, jedna z uczestniczek tej dworskiej prezentacji &#8212; jak na pole walki lub plac rewii, szybko i obojętnie, ale twarz jego przybrała wkrótce jakiś wyraz słodyczy, uśmiech rozpromienił zachmurzone wielkimi myślami czoło, a przeglądając ten szereg nadwiślańskich kwiatów nie mógł się wstrzymać od zawołania głośno: «<em>Oh, qu&#8217;il y a de jolies femmes a Varsovie!</em>» &#8212; O, ileż to pięknych kobiet w Warszawie!</p>
</blockquote>

<p>Jak wiemy, zachwyt cesarza miał nawet historyczne konsekwencje. Wówczas to bowiem w Warszawie zawiązał się słynny romans, którego bohaterka, szambelanowa Maria Walewska, po dziś dzień silniej pociąga reżyserów filmowych i pisarzy niż obie żony Napoleona, Józefina i Maria Ludwika.</p>
</blockquote>
		
		<p class="info">
			<span class="date">


10

I
	
2014

</span>
			
			#<a href="/tag/Stanislaw Szenic.html" rel="tag" class="taglink">Stanislaw Szenic</a>
			
			#<a href="/tag/Warszawa.html" rel="tag" class="taglink">Warszawa</a>
			
			#<a href="/tag/XIX wiek.html" rel="tag" class="taglink">XIX wiek</a>
			
			#<a href="/tag/Napoleon Bonaparte.html" rel="tag" class="taglink">Napoleon Bonaparte</a>
			
		</p>
		
	</div>

  	<div class="post">
		<h2><a href="/2014/01/kwestarz-czacki.html">Kwestarz Tadeusz Czacki</a></h2>
		<p>Z eseju Ryszarda Przybylskiego <em>Krzemieniec. Opowieść o rozsądku zwyciężonych</em> jeszcze jeden fragment o zbierającym pieniądze na Gimnazjum Wołyńskie, czyli Liceum Krzemienieckie Tadeuszu Czackim:</p>

<blockquote>
<p>Czacki bardzo dobrze wiedział, od kogo zbiera pieniądze. Przyjmował więc gotówkę i zapisy. Wsadzał swój nos w każdy kąt. Odwiedzał domy obywateli. Zjawiał się na kontraktach, stałych zjazdach właścicieli ziemskich w celach handlowych. Systematycznie informował Kołłątaja o wynikach tej zbiórki. Oto jeden z przykładów.</p>

<blockquote>
<p>Ofiary &#8212; pisał w liście z 12 września 1803 roku &#8212; hojnie pomnażają się. Ostrogski powiat to samo zrobił, co krzemieniecki. Zebrany tam fundusz na Gimnazjum 1200 zł co rok. W Zasławiu aptekarz za ostrogską i zasławską aptekę dał 500 zł co rok. Książę Janusz Sanguszko, oprócz tego, co da na szkołę powiatową, dał 2000 co rok na Gimnazjum. Ksawery Malczewski 1000 zł co rok, tyleż na podolskie gimnazjum. Opat Dermański dał 5000 zł co rok. Inni idą za tym przykładem.</p>
</blockquote>

<p>Oczywiście różnie bywało.</p>

<blockquote>
<p>Większa część obywateli &#8212; wspomina Antoni Andrzejowski &#8212; podziela szlachetne widoki Czackiego i chętnie piękne fundusze porobili. Wielu niechętnie dawali, a znalazło się wielu i takich, co krociowe licząc majątki, składki zupełnie odmówili.</p>
</blockquote>

<p>Czasem Czacki narażony był nawet na upokorzenia, które dzielnie znosił. Dobro, które tworzył, czyniło go wzniosłym. Książki do gimnazjalnej biblioteki zbierał wszędzie i u wszystkich bez opamiętania. Potrafił obarczyć swoją duszę ciężkim grzechem. Opowiadał niejaki Bykowski, że na miejscu jakiegoś cennego foliału w berdyczowskim klasztorze karmelitów znalazł karteczkę sporządzoną przez miejscowego łacinnika: &#8220;Th. Czacki svistavit pro publico bono&#8221;.</p>
</blockquote>
		
		<p class="info">
			<span class="date">


06

I
	
2014

</span>
			
			#<a href="/tag/Ryszard Przybylski.html" rel="tag" class="taglink">Ryszard Przybylski</a>
			
			#<a href="/tag/Tadeusz Czacki.html" rel="tag" class="taglink">Tadeusz Czacki</a>
			
			#<a href="/tag/Krzemieniec.html" rel="tag" class="taglink">Krzemieniec</a>
			
			#<a href="/tag/XIX wiek.html" rel="tag" class="taglink">XIX wiek</a>
			
		</p>
		
	</div>

  	<div class="post">
		<h2><a href="/2014/01/mickiewicz-panianiela.html">«Pani Aniela», pierwszy romans Mickiewicza</a></h2>
		
			<p>Historia pierwszego, słabo znanego romansu Adama Mickiewicza opisana przez Juliusza Kleinera &#8212; i pewnego przekładu z Voltaire&#8217;a, dołączanego często do juweniliów wieszcza.</p>
			<p><a href="/2014/01/mickiewicz-panianiela.html">Czytaj dalej →</a></p>
		
		<p class="info">
			<span class="date">


05

I
	
2014

</span>
			
			#<a href="/tag/Juliusz Kleiner.html" rel="tag" class="taglink">Juliusz Kleiner</a>
			
			#<a href="/tag/Adam Mickiewicz.html" rel="tag" class="taglink">Adam Mickiewicz</a>
			
			#<a href="/tag/XIX wiek.html" rel="tag" class="taglink">XIX wiek</a>
			
			#<a href="/tag/Voltaire.html" rel="tag" class="taglink">Voltaire</a>
			
			#<a href="/tag/poezja.html" rel="tag" class="taglink">poezja</a>
			
		</p>
		
	</div>

  	<div class="post">
		<h2><a href="/2013/12/kleiner-filomaci.html">Kleiner o filomatach</a></h2>
		<p>W swojej obszernej monografii Mickiewiczowskiej tak pisał Kleiner o filomatach:</p>

<blockquote>
<p>Młodzieńczość i dojrzałość łączyły się w harmonię u tej młodzieży, która wiązała racjonalizm z romantyzmem, która, mierząc siły na zamiary, jednocześnie przygotowywała program pozytywnej pracy organicznej.</p>
</blockquote>

<p>Józef Jeżowski &#8212;</p>

<blockquote>
<p>Racjonalistą i pozytywistą był wśród grona filomackiego przede wszystkim sam wódz, Józef Jeżowski &#8212; najdojrzalszy, najbardziej męski z nich wszystkich. Brzydki, suchy, wątły, skromny, małomówny &#8212; &#8220;mrukawym&#8221; zwą go towarzysze &#8212; ma on dziwnie stałą, uporczywą, systematyczną energię. Gruntowny i sumienny, ścisły w myśleniu, filozoficznie wyszkolony, najjaśniej ujmuje cele filomatów i wiodące ku nim środki praktyczne. Jest urodzonym nauczycielem i kierownikiem moralnym. Wróg frazesu i mrzonek, nie znający kompromisów, wymaga wiele i od siebie, i od drugich, chociaż wyrozumiałość i pobłażliwość nie są mu bynajmniej obce. Nie zawaha się twardych słów rzucić Mickiewiczowi, gdy uzna, że przyjaciel dał się opanować sidłom namiętności miłosnej.</p>

<p>Myślał Jeżowski i o nauce, i o wychowaniu, i o ekonomii, i o podniesieniu rolnictwa. Miłował literaturę starożytną, komentował Horacego, planował polską encyklopedię autorów klasycznych &#8212; i z nie mniejszą żarliwością propagował niemczyznę. Pragnął kłaść fundamenty polskiej filozofii narodowej, o której niebawem marzyć będą romantycy. On to nadał filomatom kierunek pedagogiczny.</p>
</blockquote>

<p>Franciszek Malewski &#8212;</p>

<blockquote>
<p>Z &#8220;mrukawym&#8221; Jeżowskim, co wyjątkowo chyba humorowi dobremu daninę składa, rywalizuje czasem powagą przedwczesnej dojrzałości Franciszek Malewski. Ma umysł subtelny i ścisły, nie bez drobego rysu pedanterii, bardziej ku teorii zwrócony niż ku praktycznemu działaniu. Strona prawna i naukowa Towarzystwa pociąga go najbardziej. Trochę sztywny wydaje się początkowo, dopóki go nie rozruszy nagle i nie ożywi budząca się miłość. Syn rektora Uniwersytetu, góruje nad towarzyszami z domu wyniesioną kulturą intelektualną i salonową. Wśród ubogich, walczących o chleb codzienny &#8212; on, zamożny, wyróżnia się wyższym poziomem życia. Ale za to dręczą go tajone smutki rodzinne; szuka u przyjaciół radości życia, której mu dom nie daje.</p>
</blockquote>

<p>Tomasz Zan &#8212;</p>

<blockquote>
<p>Jeśli ci dwaj reprezentują dojrzałą powagę rozumu wśród filomatów, to romantyzm młodości i uczucia, niekiedy potrącającego nawet o strunę patologiczną, bije z postaci Zana. Jest on poetą życia; skłonny do wyznań, do uniesień, do zabawy i do żartu i śmiechu, sentymentalny, trochę fantasta, trochę mistyk, trochę kobiecy w swej naturze, dojrzewa i hartuje się w atmosferze filomackiej. Początkowo jego miękkość wydaje się przyjaciołom brakiem męskości silnej; stopniowo urasta on na wodza, apostoła i męczennika. Umie darzyć miłością i pragnie być kochany; ma duszę skomplikowaną, wiążącą sprzeczności różne &#8212; i dlatego tak mu odpowiada styl wyrafinowany, arabeskowy Sterne&#8217;a, uśmiechem i łzami zabarwiony, pełny subtelności i niepokoju wewnętrznego.</p>
</blockquote>

<p>Jan Czeczot &#8212;</p>

<blockquote>
<p>Równie młodzieńcza, lecz zdrowsza, prostsza, przeciętniejsza jest dusza Czeczota. Idealny to przyjaciel i towarzysz zabaaw miłych a wesołych. Obok Zana on wśród towarzyszy Mickiewicza najwięcej ma werwy poetyckiej; obficie darzy piosenkami, uderzając często w ton ludowy. Jest w nim ambicja mentorska, czyniąca go czasami nudnawym &#8212; ale jest i młodzieńcza lekkomyślność, niefrasobliwy optymizm i jakaś sielska pogoda. Jego przyjaźń wierna dla Mickiewicza wzrusza prawdziwie, a za serce chwyta prostota, bezinteresowność i duch obywatelski, gdy raz pisze:</p>

<blockquote>
<p>[&#8230;] skaczę sobie, jak konik, i mnie się zdaje, że jak kraj mój będzie szczęśliwy, uczony i bogaty, to i ja <em>eo ipso</em>, choćbym był niedouczony i goły, będę szczęśliwy koniecznie i mogę być niegoły, bo będę śród bogatych.</p>
</blockquote>
</blockquote>

<p>Onufry Pietraszkiewicz &#8212;</p>

<blockquote>
<p>Jak Czeczot ludowość, tak tchnienie sarmackie wnosi Onufry Pietraszkiewicz. Zagłoba filomacki, rubaszny, nie bardzo sposobny do górnych ideałów, czasami &#8212; przewodnik na drodze grzeszków, wobec trudnych warunków bytu niezbyt odporny, ale umiejący przyjaciołom i związkowi służyć z całym oddaniem, umiejący pracować porządnie, sumiennie, z wybitnym zmysłem praktycznym i drugim przypominać obowiązek pracy. Patriota gorący, w staropolszczyźnie rozmiłowany bardziej od wszystkich innych, po polsku się nosił, wąsem zawiesistym zdobił rozrosłą szeroko figurę, konfederatkę miał na łysinie zdobnej &#8220;czuprynką dwunasto-włosą&#8221; i żart jowialny, nie zawsze delikatny, w ustach. Wśród filomackich projejktów &#8212; programy obchodów imieninowych bywały jego specjalnością na równi z porządkowaniem książek i kasy. Ale jak dalece związek młodzieńczy stanowił dlań treść najcenniejszą życia, udowodnić miał aż do lat swych ostatnich: on to bowiem przechował i od zagłady uchronił archiwum filomackie &#8212; i strzec nie przestał niebezpiecznego skarbu, gdy starcem wrócił z Sybiru.</p>
</blockquote>

<p>Bożydar Łoziński &#8212;</p>

<blockquote>
<p>W gronie filomackim istniał rywal Onufrego, gdy chodziło o śmiech rozgłośny: krępy, silny, niezgrabny Teodor, czyli Bożydar Łoziński, Szerokim ochrzczony. Zabłyśnie jednak zręczna jego energia, gdy filomaci zechcą stosować metody konspiracyjne i zyskiwać wpływ na inne związki. Mniej okaże energii w konfliktach etycznych; stosunkiem miłosnym z siostrą zamężną przyjaciela w małżeństwo jej wprowadzi rozdźwięk i towarzyszowi-filomacie na czas pewien zmąci życie. W tworzeniu ideologii filomackiej i on niewielki bierze udział. Tworzy ją naprawdę tylko czwórka najwybitniejszych: Jeżowski, Malewski, Zan &#8212; i Mickiewicz.</p>
</blockquote>
		
		<p class="info">
			<span class="date">


29

XII

2013

</span>
			
			#<a href="/tag/Juliusz Kleiner.html" rel="tag" class="taglink">Juliusz Kleiner</a>
			
			#<a href="/tag/Adam Mickiewicz.html" rel="tag" class="taglink">Adam Mickiewicz</a>
			
			#<a href="/tag/Jozef Jezowski.html" rel="tag" class="taglink">Jozef Jezowski</a>
			
			#<a href="/tag/Franciszek Malewski.html" rel="tag" class="taglink">Franciszek Malewski</a>
			
			#<a href="/tag/Tomasz Zan.html" rel="tag" class="taglink">Tomasz Zan</a>
			
			#<a href="/tag/Jan Czeczot.html" rel="tag" class="taglink">Jan Czeczot</a>
			
			#<a href="/tag/Onufry Pietraszkiewicz.html" rel="tag" class="taglink">Onufry Pietraszkiewicz</a>
			
			#<a href="/tag/Bozydar Lozinski.html" rel="tag" class="taglink">Bozydar Lozinski</a>
			
			#<a href="/tag/XIX wiek.html" rel="tag" class="taglink">XIX wiek</a>
			
			#<a href="/tag/filomaci.html" rel="tag" class="taglink">filomaci</a>
			
		</p>
		
	</div>

  	<div class="post">
		<h2><a href="/2013/12/goszczynski-pseudoklasycyzm.html">Goszczyński o pseudoklasycyzmie</a></h2>
		<p>Z książki Anieli Kowalskiej pod tytułem <em>Warszawa literacka w okresie przełomu kulturalnego 1815-1822</em>:</p>

<blockquote>
<p>Zadomowione w stolicy, jak i w całym kraju pseudoklasyczne wzory, w świetle tego, co się działo, myślało i pisało na Zachodzie, zaczynały być żenujące. Ta literatura arystokratyczna i dworska z ducha ciągnęła za sobą tradycje, których rodowód tak złośliwie i bez osłonek ukaże Goszczyński, kreśląc w r. 1835 <em>Nową epokę poezji polskiej</em>:</p>

<blockquote>
<p>Kilkadziesiąt lat małpował Polak, przygnieciony na samodzielności narodowego umysłu poprzednim wychowaniem: trzpiotał się i rozumował z Wolterem, deklamował z Kornelem i Krebillonem, płakał łzami Rasyna, pędzlem Delila podnosił ziemniaki do ideału, wzbijał się indyczym natchnieniem z Chrzcicielem Russem i Lebrenem, nucił na słomianych Marona dudkach rozkosze pasterskiego życia wśród niepogód polskiej strefy, wśród bolesnej nędzy polskich włościan i niższy od każdego z tych wzorów, tworzył w nieskończoność naśladowce naśladowców, a coraz gorszych.</p>
</blockquote>
</blockquote>
		
		<p class="info">
			<span class="date">


25

XII

2013

</span>
			
			#<a href="/tag/Aniela Kowalska.html" rel="tag" class="taglink">Aniela Kowalska</a>
			
			#<a href="/tag/Seweryn Goszczynski.html" rel="tag" class="taglink">Seweryn Goszczynski</a>
			
			#<a href="/tag/XIX wiek.html" rel="tag" class="taglink">XIX wiek</a>
			
		</p>
		
	</div>

  	<div class="post">
		<h2><a href="/2013/12/podkowinski-zapalaczlatarni.html">Podkowiński, «Zapalacz latarni»</a></h2>
		<p>Odbitka obrazu <em>Zapalacz latarni</em> Władysława Podkowińskiego drukowana w &#8220;Wędrowcu&#8221; w 1885 roku &#8212; jako jeden z wielu obrazów codziennego życia Warszawy:</p>

<p><img alt='Władysław Podkowiński, Zapalacz latarni' src='/assets/podkowinski-zapalaczlatarni.jpg' /></p>
		
		<p class="info">
			<span class="date">


23

XII

2013

</span>
			
			#<a href="/tag/Wladyslaw Podkowinski.html" rel="tag" class="taglink">Wladyslaw Podkowinski</a>
			
			#<a href="/tag/malarstwo.html" rel="tag" class="taglink">malarstwo</a>
			
			#<a href="/tag/XIX wiek.html" rel="tag" class="taglink">XIX wiek</a>
			
			#<a href="/tag/Wedrowiec.html" rel="tag" class="taglink">Wedrowiec</a>
			
		</p>
		
	</div>

  	<div class="post">
		<h2><a href="/2013/12/bale-dobroczynne.html">Bale dobroczynne</a></h2>
		<p>Z książki Anieli Kowalskiej pod tytułem <em>Warszawa literacka w okresie przełomu kulturalnego 1815&#8211;1822</em>:</p>

<blockquote>
<p>Oprócz licznych balów prywatnych w ekskluzywnych salonach arystokratycznych bądź też na recepcjach w pałacu namiestnikowskim czy wielkoksiążęcym, przeznaczonych dla najwyższej elity, czytamy także w &#8220;Kurierze&#8221; o balach płatnych &#8212; dobroczynnych. Żądzę zabawy przykrywano płaszczykiem filantropii. &#8220;Gdy dobroczynna publiczność nasza do zabaw swoich lubi łączyć zamiary ludzkości, Towarzystwo Dobroczynności nie może lepiej zacząć następującego karnawału jak od balu na rzecz ubogich&#8221; &#8212; pisał aprobująco &#8220;Kurier&#8221; w dniu 12 stycznia 1821, zapewniając, że na balach dobroczynnych tańczono zwykle najlepiej.</p>

<p>Odważył się pokpiwać z tej &#8220;akcji społecznej&#8221; twórca ostrych epigramatów owego czasu w kapitalnej fraszce:</p>

<blockquote>
<p>Spieszył na bal ubogich jakiś panicz modny,<br />Zastąpił mu żebraczek i nagi, i głodny.<br />&#8220;Nie przykrz się &#8212; rzecze panicz &#8212; widzę, żeś w potrzebie,<br />I dlatego też idę tańcować dla ciebie.&#8221;</p>
</blockquote>
</blockquote>
		
		<p class="info">
			<span class="date">


20

XII

2013

</span>
			
			#<a href="/tag/Aniela Kowalska.html" rel="tag" class="taglink">Aniela Kowalska</a>
			
			#<a href="/tag/XIX wiek.html" rel="tag" class="taglink">XIX wiek</a>
			
			#<a href="/tag/Kurier Warszawski.html" rel="tag" class="taglink">Kurier Warszawski</a>
			
		</p>
		
	</div>

  	<div class="post">
		<h2><a href="/2013/12/konradwallenrod.html">Kim jest Konrad Wallenrod?</a></h2>
		<p>Kilka sądów nad <em>Konradem Wallenrodem</em> z artykułu Marii Janion <em>Tragizm Konrada Wallenroda</em>.</p>

<p>Iwan Franko, <em>Poeta zdrady</em> (1897) &#8212;</p>

<blockquote>
<p>Smutne prawdziwie musiały być czasy, w których genialny poeta strąconym został na tak błędne drogi i smutno musi być z takim narodem, który tego rodzaju poetę uważa bez wszelkich zastrzeżeń za największego swego bohatera narodowego i proroka, karmi swe młode pokolenia pełnymi jadu utworami jego ducha.</p>
</blockquote>

<p>Wilhelm Bruchnalski, <em>Wstęp do Konrada Wallenroda</em> (1922) &#8212;</p>

<blockquote>
<p>Ani bowiem najsubtelniejsze sumienie społeczne, ani najdelikatniejsze poczucie prawa, wyjąwszy ograniczoną tartufferię, nie uzna wielkiego czynu Konradowego za zbrodnię zdrady, której i na podstawie najdawniejszych mniemań, i dzisiejszych teorii dopuszczać się można jedynie na własnych rodakach i swoich najbliższych, nie na wrogu, którego się tylko zwalcza, pokonywa i tępi wszelkimi możliwymi sposobami.</p>
</blockquote>

<p>Jan Lechoń, <em>Mickiewicz</em> (1955) &#8212;</p>

<blockquote>
<p>Dramat bohatera, który ginie moralnie przez użycie tej broni [zdrady], odkrywa nam przecież rozdźwięk między tym, co Mickiewicz uważał za politycznie dopuszczalne, a jego zasadami moralnymi. <em>Konrad Wallenrod</em> nie był więc wezwaniem do zdrady, ale dramatem zdrady&#8230;</p>
</blockquote>
		
		<p class="info">
			<span class="date">


17

XII

2013

</span>
			
			#<a href="/tag/Adam Mickiewicz.html" rel="tag" class="taglink">Adam Mickiewicz</a>
			
			#<a href="/tag/Maria Janion.html" rel="tag" class="taglink">Maria Janion</a>
			
			#<a href="/tag/XIX wiek.html" rel="tag" class="taglink">XIX wiek</a>
			
			#<a href="/tag/Iwan Franko.html" rel="tag" class="taglink">Iwan Franko</a>
			
			#<a href="/tag/Wilhelm Bruchnalski.html" rel="tag" class="taglink">Wilhelm Bruchnalski</a>
			
			#<a href="/tag/Jan Lechon.html" rel="tag" class="taglink">Jan Lechon</a>
			
		</p>
		
	</div>

  	<div class="post">
		<h2><a href="/2013/12/duchowa-niezaleznosc.html">O duchowej niezależności</a></h2>
		<p>W swoim wstępie do tłumaczeń Prospera Mériméego Boy cytuje pewną anegdotę Julesa Sandeau, mającą zobrazować, czym była bez wątpienia cechująca autora <em>Carmen</em> duchowa niezależność:</p>

<blockquote>
<p>Podczas dni lipcowych 1830 r. przeciągała ulicami Paryża gromada rewolucjonistów, uzbrojona w strzelby. Pewien szlachcic przechodząc ulicą, zniecierpliwiony niezręcznością motłochu w obchodzeniu się z bronią palną, wyrwał najbliższemu fuzję, zmierzył do szwajcara w oknie królewskiego pałacu i celnym strzałem powalił go na miejscu. Kiedy zachwyceni rewolucjoniści wzywali go, aby zatrzymał na pożytek sprawy broń, którą tak wybornie włada, odparł: Ślicznie dziękuję! Ja jestem rojalista.</p>
</blockquote>
		
		<p class="info">
			<span class="date">


15

XII

2013

</span>
			
			#<a href="/tag/Tadeusz Boy-Zelenski.html" rel="tag" class="taglink">Tadeusz Boy-Zelenski</a>
			
			#<a href="/tag/Prosper Merimee.html" rel="tag" class="taglink">Prosper Merimee</a>
			
			#<a href="/tag/Jules Sandeau.html" rel="tag" class="taglink">Jules Sandeau</a>
			
			#<a href="/tag/XIX wiek.html" rel="tag" class="taglink">XIX wiek</a>
			
		</p>
		
	</div>

  	<div class="post">
		<h2><a href="/2013/12/ludwikosinski.html">Ludwik Osiński</a></h2>
		<p>Z książki Anieli Kowalskiej pod tytułem <em>Warszawa literacka w okresie przełomu kulturalnego 1815-1822</em>:</p>

<blockquote>
<p>Na arenie literackich sporów, gdzie ważyły się losy pisarzy, pierwszym autorytetem był Kajetan Koźmian, wysoki urzędnik Królestwa, a tubą jego poglądów &#8212; Ludwik Osiński.</p>

<p>W swoich <em>Pamiętnikach</em> scharakteryzuje go po latach Koźmian nie bez złośliwości:</p>

<blockquote>
<p>Osiński nie tylko tak jak Horacjusz lubił namiętnie&#8230; <em>jocos</em>, <em>Venerem</em>, <em>conviva</em>, <em>ludos</em>, lecz nawet podobnych wierszem jak Horacjusz mógł wyznać i wyznawał <em>celerem fugam sensit relicta non bene parmula</em>. Z postaci ciała nie był urodziwym, był małym, pękatym, twarzy ospowatej, przecież niezmiernie zalotnym; podobał się kobietom płochym, lekkim, aktorkom, i przy nich marnował swój talent.</p>
</blockquote>

<p>Po tej &#8212; nieuprzedzonej chyba &#8212; cenzurze augura mniej nas zaskakuje osąd jednego z młodych a krytycznych słuchaczy jego sławnych w Warszawie prelekcji:</p>

<blockquote>
<p>Wychodząc pierwszy raz z wykładu Osińskiego &#8212; pisał Aleksander Jełowicki &#8212; wspomniałem sobie na sławne <em>parturiunt montes, nascitur ridiculus mus</em>. Pomimo to wykład Osińskiego był uprzywilejowańszy, przychodzili nań panicze i kobiety wielkiego świata; pan Osiński śpieszy tam z jakiegoś obiadu, gdzie bawił ostrym dowcipem, wpada do domu, porywa, co mu się nawinie ze starych szpargałów, i parę książek na zapas; leci, już jest, już się wysapał i wśród oklasków poważnie zasiada; dopiero patrzy, co tam za papier złapał; jeśli trafił szczęśliwie na dalszy ciąg przeszłego wykładu, to zaczynał od słów: <em>w dalszym ciągu</em> itd., jeśli co innego porwał, cedzi przez zęby, że dla odmiany przedmiotu będziemy dzisiaj rozbierać, co następuje: i dopiero czyta, bo nigdy nie mówił; czyta gładkim i posuwistym językiem, a głosem donośnym i miłym; szumu wiele, ale rzeczy mało; a jak wpadnie na wiersze, to te, które chce pochwalić, czyta wspaniale, które chce zganić, czyta ślamazarnie i wady wiersza naciska głosem złośliwym.</p>
</blockquote>
</blockquote>

<p><img alt='Ludwik Osiński' src='/assets/ludwikosinski.jpg' /></p>
		
		<p class="info">
			<span class="date">


13

XII

2013

</span>
			
			#<a href="/tag/Aniela Kowalska.html" rel="tag" class="taglink">Aniela Kowalska</a>
			
			#<a href="/tag/XIX wiek.html" rel="tag" class="taglink">XIX wiek</a>
			
			#<a href="/tag/Ludwik Osinski.html" rel="tag" class="taglink">Ludwik Osinski</a>
			
			#<a href="/tag/Kajetan Kozmian.html" rel="tag" class="taglink">Kajetan Kozmian</a>
			
			#<a href="/tag/Aleksander Jelowicki.html" rel="tag" class="taglink">Aleksander Jelowicki</a>
			
		</p>
		
	</div>

  	<div class="post">
		<h2><a href="/2013/12/latarniaromantyczna.html">Latarnia morska (romantyczna)</a></h2>
		<p>Na świetnym zdjęciu Veselina Malinova portugalska latarnia morska udająca bohatera romantycznego (a poniżej &#8212; <em>Wędrowiec</em> Friedricha):</p>

<p><img alt='Latarnia morska, Veselin Malinov' src='/assets/malinov-latarnia.jpg' /></p>

<p><img alt='C.D. Friedrich, Wędrowiec' src='/assets/friedrich-wanderer.jpg' /></p>
		
		<p class="info">
			<span class="date">


08

XII

2013

</span>
			
			#<a href="/tag/XIX wiek.html" rel="tag" class="taglink">XIX wiek</a>
			
			#<a href="/tag/Caspar David Friedrich.html" rel="tag" class="taglink">Caspar David Friedrich</a>
			
			#<a href="/tag/malarstwo.html" rel="tag" class="taglink">malarstwo</a>
			
		</p>
		
	</div>

  	<div class="post">
		<h2><a href="/2013/12/biletywizytowe.html">Bilety wizytowe</a></h2>
		<p>Na boku rozważań o XIX-wiecznym świecie arystokratycznym &#8212; Stanisław Szenic, biografia Marii Kalergis (z której pochodzą również zdjęcia kart wizytowych).</p>

<blockquote>
<p>Tutaj mała dygresja o biletach wizytowych, która rzuci trochę światła na arystokratyczne fumy i życiowe ambicje hr. Fryderyka [Nesselrode].</p>
</blockquote>

<p><img alt='Karta hr. Fryderyka Nesselrode' src='/assets/karta-nesselrode.jpg' /></p>

<blockquote>
<p>Jako adiutant wielkiego księcia posługiwał się on reprodukowanym powyżej biletem wizytowym.</p>

<p>Według ogólnie przyjętych zasad podobnych biletów wizytowych, zawierających samo nazwisko bez imienia, mógł używać jedynie szef rodziny, głowa wysoko postawionego arystokratycznego rodu. Przywłaszczenie sobie tego prawa przez członka bocznej linii i w dodatku nie pierworodnego syna nie było oczywiście zjawiskiem odosobnionym w sferze, w której pycha była cechą dominującą.</p>

<p>Dla konfrontacji warto spojrzeć na bilety wizytowe dwóch wysokich dygnitarzy w Królestwie Polskim, stojących w hierarchii społecznej znacznie wyżej niż hr. Fryderyk Nesselrode. Książę Zajączek, namiestnik Królestwa Polskiego, najwyższy rangą urzędnik, słusznie posługiwał się biletami bez imienia:</p>
</blockquote>

<p><img alt='Karta ks. Józefa Zajączka' src='/assets/karta-zajaczek.jpg' /></p>

<blockquote>
<p>Natomiast ogólnie wszystkim znany hrabia Stanisław Kostka Potocki z Wilanowa, prezydent Senatu (a poprzednio prezes Rady Ministrów), na swej reprodukowanej tu karcie wizytowej umieścił także imię, co nie przyniosło żadnej ujmy ani jego stanowisku, ani popularności.</p>
</blockquote>

<p><img alt='Karta hr. Stanisława Kostki Potockiego' src='/assets/karta-potocki.jpg' /></p>

<blockquote>
<p>Nawet z takiego drobiazgu, jakim jest bilet wizytowy, można snuć domysły na temat charakteru właściciela. Zresztą w sferach arystokracji treść, format i wielkość biletu wizytowego miała wcale niepoślednie znaczenie. Przypomnijmy sobie, ile miejsca poświęca Marcel Proust rozważaniom nad biletami wizytowymi księżny Oriany Guermantes i hrabiny Molé.</p>
</blockquote>
		
		<p class="info">
			<span class="date">


07

XII

2013

</span>
			
			#<a href="/tag/Stanislaw Szenic.html" rel="tag" class="taglink">Stanislaw Szenic</a>
			
			#<a href="/tag/Fryderyk Nesselrode.html" rel="tag" class="taglink">Fryderyk Nesselrode</a>
			
			#<a href="/tag/Stanislaw Kostka Potocki.html" rel="tag" class="taglink">Stanislaw Kostka Potocki</a>
			
			#<a href="/tag/Jozef Zajaczek.html" rel="tag" class="taglink">Jozef Zajaczek</a>
			
			#<a href="/tag/XIX wiek.html" rel="tag" class="taglink">XIX wiek</a>
			
		</p>
		
	</div>

  	<div class="post">
		<h2><a href="/2013/12/heine-rosjafrancja.html">Polska między Rosją a Francją</a></h2>
		<p>Heinrich Heine, <em>O Polsce</em>:</p>

<blockquote>
<p>Polska leży między Rosyą a &#8212; Francyą. Leżących przed Francyą Niemiec nie liczę, ponieważ znaczna część Polaków uważała Niemcy za szerokie bagno, które jak najrychlej należy przeskoczyć, aby dostać się do błogosławionej krainy, gdzie najdelikatniejsze fabrykuje się obyczaje i pomady.</p>
</blockquote>

<p>Heine odwiedził Polskę w 1822 roku, na dobre dwanaście lat przed &#8212; <em>Panem Tadeuszem</em> Mickiewicza, który zresztą frankomanii nie lubił i nie podzielał:</p>

<blockquote>
<p>Lecz wtenczas panowało takie oślepienie,<br />Że nie wierzono rzeczom najdawniejszym w świecie,<br />Jeśli ich nie czytano w francuskiej gazecie.<br />Podczaszyc, mimo równość, wziął tytuł markiża;<br />Wiadomo, że tytuły przychodzą z Paryża,<br />A natenczas tam w modzie był tytuł markiża.<br />Jakoż, kiedy się moda odmieniła z laty,<br />Tenże sam markiż przybrał tytuł demokraty;<br />Wreszcie z odmienną modą, pod Napoleonem,<br />Demokrata przyjechał z Paryża baronem;<br />Gdyby żył dłużej, może nową alternatą<br />Z barona przechrzciłby się kiedyś demokratą.<br />Bo Paryż częstą mody odmianą się chlubi,<br />A co Francuz wymyśli, to Polak polubi.</p>
</blockquote>
		
		<p class="info">
			<span class="date">


06

XII

2013

</span>
			
			#<a href="/tag/XIX wiek.html" rel="tag" class="taglink">XIX wiek</a>
			
			#<a href="/tag/Heinrich Heine.html" rel="tag" class="taglink">Heinrich Heine</a>
			
			#<a href="/tag/Adam Mickiewicz.html" rel="tag" class="taglink">Adam Mickiewicz</a>
			
			#<a href="/tag/poezja.html" rel="tag" class="taglink">poezja</a>
			
		</p>
		
	</div>

  	<div class="post">
		<h2><a href="/2013/11/nadmochnackim.html">Nad Maurycym Mochnackim</a></h2>
		<p>Bardzo różnie Maurycy Mochnacki, polityk i krytyk literacki, był postrzegany na przestrzeni wieków &#8212; ale też w ciągu swojego burzliwego a krótkiego życia. Poniżej trzy sądy nad Mochnackim z jego epoki.</p>

<p>Świadectwo Pawła Popiela z roku 1830 (<em>Pamiętniki (1807-1892)</em>):</p>

<blockquote>
<p>Wielkiego księcia wypuszczono z wojskiem i bronią. Mochnacki protestuje. Stanisław Rzewuski, zręczny w sprawach politycznych, rozpuszcza wiadomość, że Mochnacki zelżył dyktatora, który wskutek tego dostał napadu apopleksji, krew mu puszczono. Mochnacki przychodzi na klub (byłem obecny), wchodzi na stół, niedobrze przyjęty. Mówi zręcznie, nawet z uszanowaniem wyraża się o dyktatorze, kończy słowami, że wobec wypuszczenia armii wielkiego księcia, dyktator jest mimowolnym zdrajcą. Ledwo te słowa wyrzekł, powstaje zgiełk nie do opisania, stół usiłują przewrócić, mój brat Wacław dobywa pistoltu, odwodzi i chce Mochnackiemu w łeb strzelić &#8212; ledwo pohamowany.. Musiałem Maurycego w tej chwili podziwiać. Stał spokojnie, założywszy ręce, okiem po zgromadzeniu wodził, doczekał, aż ukołysały się fale i wówczas z największym spokojem, ale wzruszonym głosem rzekł: &#8220;śmiałych głosów słuchać nie chcecie, przyjdzie czas, kiedy to całe zgromadzenie drżeć będzie ze strachu, będzie błagać o głos śmiały, a głos śmiały się nie odezwie&#8221;. Temi kilku wyrazy stał się na nowo panem zgromadzenia. Krzyki: &#8220;Niech żyje Mochnacki!&#8221;. Takie to są usposobień ludu zebranego gwałtowne odmiany. Dyrektor istotnie zasłabł, albo zasłabnąć potrzebował dla podniesienia zapału publiczności. Mochnacki niepewny o swą osobę został dla lepszego bezpieczeństwa niby zaaresztowany.</p>
</blockquote>

<p>Niezbyt sprawiedliwy sąd Juliusza Słowackiego z <em>Beniowskiego</em>:</p>

<blockquote>
<p>Wierzę w respublik jedynaka syna &#8212;<br />Mochnacki nim był u nas, ten kostera!<br />Co wielkich marzeń nie przestając snować,<br />Przez Dyktatora dał się ukrzyżować.<br />Wierzę, że powstał w człowieczej postaci,<br />I szedł na wielki sąd, co kraj rozwidni;<br />Po drodze wstąpił do arystokracji,<br />I w tem bez ognia piekle bawił trzy dni;<br />Potem w książeczce sądził swoich braci,<br />Tych co, są prawi, i tych, co bezwstydni.<br />Weń uwierzywszy z dwóch tomów zaczętych,<br />W emigracyjnych wierzę wszystkich świętych.</p>
</blockquote>

<p>I mało znany nagrobek, który Mochnackiemu przygotował sam Adam Mickiewicz (na pomniku krytyka wyryty został jednak inny tekst):</p>

<blockquote>
<p>Maurycy Mochnacki. Obywatel polski. Wroga moskiewskiego tajnymi związkami, księgami jawnie wydawanymi, najgorętszymi wystąpieniami, orężem gnębił, szarpał, nękał. Dla ojczyzny więzienie, rany, wygnanie wycierpiał. Gdy po upadku państwa pracował nad spisaniem dziejów Polski, zbieraniem materiałów do historii ostatniej wojny, zrealizowaniem zamysłu, w toku pracy zmarł w roku 1834, kiedy ciało sprzeniewierzyło się tak wielkiemu duchowi. Miał lat 31. Towarzysze boju.</p>
</blockquote>
		
		<p class="info">
			<span class="date">


19

XI
	
2013

</span>
			
			#<a href="/tag/Maurycy Mochnacki.html" rel="tag" class="taglink">Maurycy Mochnacki</a>
			
			#<a href="/tag/XIX wiek.html" rel="tag" class="taglink">XIX wiek</a>
			
			#<a href="/tag/Pawel Popiel.html" rel="tag" class="taglink">Pawel Popiel</a>
			
			#<a href="/tag/Adam Mickiewicz.html" rel="tag" class="taglink">Adam Mickiewicz</a>
			
			#<a href="/tag/Juliusz Slowacki.html" rel="tag" class="taglink">Juliusz Slowacki</a>
			
		</p>
		
	</div>

  	<div class="post">
		<h2><a href="/2013/11/wobec-starozytnosci.html">Głosy wobec starożytności</a></h2>
		<p>Na marginesie sporu klasyków z romantykami wypowiedź filomaty Józefa Sękowskiego (z dzieła pod tytułem <em>Collectanea do dziejów Ojczystych</em>) przytoczona przez Maurycego Mochnackiego w rozprawie <em>O duchu i źródłach poezji w Polszcze</em>:</p>

<blockquote>
<p>My na Zachodzie jesteśmy dziedzicami nie tylko oświaty dawnych Greków i Rzymian, ale nawet ich sposobu myślenia, uczuć i imaginacji. Jesteśmy uczniami tych ludów, nawet po większej części w dowcipie i w zabawach naszych; ani czuć umiemy innej piękności nad tę, jaką nam wyobrazili starożytni, ani myśleć inaczej, jak podług prawideł od nich wymyślonych; co większa, takeśmy się wyzuli z siebie samych dla Greków i Rzymian, tak dalece posunęliśmy śmieszność niewolniczego naśladowania mistrzów, których nam traf nadarzył, że dotąd śpiewamy z zapałem ich bóstwa, chociaż w nie wierzyć nie chcemy; że gwałtem zmuszamy siebie do uwielbiania dziwolągów ich imaginacji, chociaż czujemy całą ich niedorzeczność; że na koniec zapomniawszy na prawa serca, które same wybierać powinno w przyrodzeniu przedmioty swego upodobania, utworzyliśmy sobie sztuczną imaginacją, sztuczne piękności i sztuczne pojęcie z nami ani z otaczającym nas światem żadnego nie mające związku.</p>

<p>Nie chcę bynajmniej obrażać klasyków, to jest usiłujących myśleć głowami starożytnych Greków, ale uczucia Niemca lub polaka w XIX wieku przybrane w kupidynki, fauny i satyry nie inne czynią na mnie wrażenie, jak drzewa sadowe postrzyżone w sztuczne postacie i niezgrabnie naśladujące posągi i urny.</p>
</blockquote>
		
		<p class="info">
			<span class="date">


18

XI
	
2013

</span>
			
			#<a href="/tag/Maurycy Mochnacki.html" rel="tag" class="taglink">Maurycy Mochnacki</a>
			
			#<a href="/tag/Jozef Sekowski.html" rel="tag" class="taglink">Jozef Sekowski</a>
			
			#<a href="/tag/XIX wiek.html" rel="tag" class="taglink">XIX wiek</a>
			
		</p>
		
	</div>

  	<div class="post">
		<h2><a href="/2013/11/kawiarnie.html">Pierwsze kawiarnie warszawskie</a></h2>
		<p>Z Anieli Kowalskiej <em>Mochnackiego i Lelewela</em>:</p>

<blockquote>
<p>Rozkwit kawiarni w owej epoce wiąże się niewątpliwie z rozkwitem życia literackiego i literackiej fajki, co znajdzie wyraz w obrazowym uogólnieniu, mówiącym o ciężkich kłębach dymu, które unosiły się nad całym okresem romantyzmu. Nieliczne salony literackie były ekskluzywne. &#8220;O tych obiadach uczonych &#8212; napisze później Wójcicki &#8212; przychodziły do nas szczegóły na zebraniach w kawiarniach literackich&#8221;.</p>

<p>Kawiarnie były giełdą bieżących opinii w sprawach artystycznych, tyczących teatru, koncertu czy nowo ukazujących się dzieł romantycznych.</p>

<p>&#8221;&#8230;chciałbym być u «Kopciuszka», żeby słyszeć debata, jakie się musiały toczyć o moją osobę&#8221; &#8212; pisał Chopin w liście z Warszawy do przyjaciela po świeżo odegranym publicznie koncercie. Była to najważniejsza, jak informuje K.W. Wójcicki, kawiarnia &#8220;pod znakiem Kopciuszka&#8221; otworzona w r. 1819 na Długiej ulicy. A że mieściła się niedaleko Teatru Narodowego i Szkoły Muzycznej (Konserwatorium) na placu Zamkowym, więc przeważali tu artyści teatru i opery, którzy później wraz z towarzyszącymi im literatami i redaktorami przenieśli się do kawiarni w &#8220;Suchym Lesie&#8221;, także przy ulicy Długiej.</p>
</blockquote>

<p><img alt='Canaletto, Ul. Długa' src='/assets/canaletto-dluga.jpg' /></p>

<blockquote>
<p>Do ulubionych (może dla jej centralnego położenia na Krakowskim Przedmieściu przy ulicy Koziej) przez studentów i literatów wszelkiego wieku i autoramentu należała tzw. &#8220;Kawa Brzezińskiej&#8221;, zasobna we wszystkie ówczesne pisma i gazety, a z późniejszych lat głośna &#8220;Honoratka&#8221; przy ul. Kapitulnej i Miodowej, o sali &#8220;ciemnej i zakopconej od fajczanego dymu&#8221;, czy &#8220;Dziurka&#8221; przy tejże ulicy, którą upodobał sobie szczególnie Bronikowski &#8220;i wraz z przyjaciółmi swoimi zaczął w poobiednich godzinach nawiedzać&#8221;, a &#8220;za jego przykładem schodzili się &#8212; wedle relacji Wójcickiego &#8212; dwaj bracia Mochnaccy, J.B. Zaleski, Ludwik Żukowski, Goszczyński, Nabielak, Maurycy Gosławski&#8221;.</p>

<p>&#8220;Kopciuszek&#8221;, &#8220;Honoratka&#8221;, &#8220;Dziurka&#8221; &#8212; to były te nieliczne nazwy wydobyte i wyrwane poprzez wspomnienia i opisy z niepamięci czasu. Kawiarnie mnożyły się nader szybko. &#8220;Przewodnik Warszawski&#8221; z r. 1826 wymienia ich tylko 9, a &#8220;Przewodnik&#8221; z r. 1829 &#8212; już 33. [&#8230;]</p>

<p>&#8220;Drobny to pozornie szczegół kawiarnia &#8212; zauważa [&#8230;] Chałasiński &#8212; ale jakże nieszlachecka instytucja&#8221;. I przypomniał, że do jedynej kawiarni, jaką prowadziła Jonaszowa w Lublinie w końcu XVIII stulecia, wedle relacji Kajetana Koźmiana, tylko &#8220;uboższa palestra uczęszczała, bo każdy z poważniejszych obywateli sądziłby ubliżać swojej godności, gdyby go w oberży [a tym mianem obejmowano kawiarnie], w sklepie lub na jarmarku spotkano&#8221;.</p>

<p>Kawiarnia jednak &#8212; czy chciał tego Koźmian, czy nie &#8212; stawała się instytucją czasów romantycznych [&#8230;]</p>
</blockquote>

<p>(Obraz powyżej: wspominana właśnie z kawiarni ulica Długa pióra Canaletta z 1778 roku, a więc na dobre czterdzieści lat przed &#8220;literackimi fajkami&#8221;).</p>
		
		<p class="info">
			<span class="date">


16

XI
	
2013

</span>
			
			#<a href="/tag/Warszawa.html" rel="tag" class="taglink">Warszawa</a>
			
			#<a href="/tag/XIX wiek.html" rel="tag" class="taglink">XIX wiek</a>
			
			#<a href="/tag/Aniela Kowalska.html" rel="tag" class="taglink">Aniela Kowalska</a>
			
			#<a href="/tag/Kajetan Kozmian.html" rel="tag" class="taglink">Kajetan Kozmian</a>
			
			#<a href="/tag/Canaletto.html" rel="tag" class="taglink">Canaletto</a>
			
		</p>
		
	</div>

  	<div class="post">
		<h2><a href="/2013/11/kraszewski-staremiasto.html">Kraszewski o Starym Mieście</a></h2>
		<p>W 1863 roku, pod wpływem gorących jeszcze wtedy wydarzeń powstania styczniowego, Józef Ignacy Kraszewski machnął obrazek pod tytułem <em>Dziecię Starego Miasta</em> &#8212; powieść niezbyt może ambitną, bo nadto publicystyczną i schematyczną, ale i na tyle przesyconą warszawskością, że warto mimo wszystko sięgnąć. Krótki tylko fragment o rynku:</p>

<blockquote>
<p>Wokół rynku Starego Miasta stoją jeszcze kamienice staruszki, pamiętające dawne dzieje, a w nich tuli się ludność, która starym wierna jest cnotom.</p>

<p>Mimo ruchliwości mieszkańców Warszawy, chętnie się z manatkami przesiedlających co kwartał (a nuż tam gdzie będzie lepiej?), Stare Miasto ma swoją ludność, która się z niego nie rusza i żyć by gdzie indziej nie potrafiła.</p>

<p>Szczególniej niewiasty tutejsze już na Krakowskim Przedmieściu czują się na obczyźnie. Jak górale do swych śnieżnych szczytów, tak staromiejscy ludzie przywięzują się do tych sczerniałych kamieniczek; i gdy z nich na świat wynijdą, czuć zaraz, że tam wyrośli. Życie ich, obyczaj, mowa, wszystko namaszczone starą wonią przeszłości.</p>

<p>Sławna owa przekupka Starego Miasta łaje straszliwie, ale zobacz ją, gdy strapione dziecię pociesza! Łzy też jej leją się po twarzy strumieniem i gotowa niezdarnemu łobuzowi wymierzyć policzek upomnienia, nie szczędzący zębów, ale pewnie po cichu odda ostatni grosz dla miłości Bożej.</p>

<p>Zdaje się, że te mury, do których tyle przylgnęło pamiątek, co wykołysały tyle pokoleń pracowitych, i nad kolebką dzisiejszego wyszeptały tajemniczą modlitwę, która je utrzymała na drodze miłości i prawdy.</p>
</blockquote>
		
		<p class="info">
			<span class="date">


13

XI
	
2013

</span>
			
			#<a href="/tag/Jozef Ignacy Kraszewski.html" rel="tag" class="taglink">Jozef Ignacy Kraszewski</a>
			
			#<a href="/tag/Warszawa.html" rel="tag" class="taglink">Warszawa</a>
			
			#<a href="/tag/XIX wiek.html" rel="tag" class="taglink">XIX wiek</a>
			
		</p>
		
	</div>

  	<div class="post">
		<h2><a href="/2013/11/kaliszewski-milosc.html">Kaliszewski o miłości</a></h2>
		<p>Trochę ciężko uwierzyć, że to wyszło drukiem po polsku w XIX wieku, ale! Julian Kaliszewski, <em>Pamiętniki sceptyka</em>:</p>

<blockquote>
<p>Miłość, jakakolwiek jest, dość, że jest, a jeżeli jest, więc musi być, a skoro musi być, przeto należy ją eksploatować, choćby z tego tylko względu, że daje kilka chwil zapomnienia, chwil nieocenionej wartości, bo z niczem innem w tem chwilowem życiu niedających się porównać. Używajcie jej bez nadużycia &#8212; tak pozwala ekonomia. Używajcie jej choćby z nadużyciem &#8212; tak ja wam radzę. A mam pewną zasadę: nic się na tem nie traci. Raz się umiera: prędzej, później, toć wszystko jedno. Co macie, od razu wychylcie &#8212; jutro niepewne. Cała złota przyszłość, której nic nie gwarantuje, niewarta niucha tabaki, który dziś możemy zażyć. [&#8230;] Po co te krzyki na rozwiązłość obyczajów? &#8212; że ktoś rujnuje swoje zdrowie, a cóż to komu do tego? cóż może szkodzić rozsądnemu społeczeństwu? coż wreszcie całej ludzkości na tem zależy? nie będzie ten, będzie drugi, a choćby i żadnego nie było, to wtedy także nikt nie będzie szkodował. [&#8230;]</p>

<p>Lepiej jest życie stracić w rozkosznych chwilach, jakie nam miłość daje, niżeli nędznie w czczych mrzonkach wegetować na ziemi. Wszelkie gadanie o wyższych celach, są to marzenia chorobliwych mózgów bez cienia zasady. [&#8230;]</p>

<p>Nuże dziewczęta do wspólnej uciechy! dla nas wasze gładkie łona najwyższą rozkoszą, dla was my wszystkiem jesteśmy. Złóżmy ofiary Afrodycie, libacją Bacchusowi, a razem, a szalenie i bez pamięci! [&#8230;] Nie żałujcie lubości waszego łona! pierś do piersi, a nierozerwalny splot naszych ramion i lędźwi niech będzie naszym testamentem!&#8230;</p>
</blockquote>
		
		<p class="info">
			<span class="date">


06

XI
	
2013

</span>
			
			#<a href="/tag/XIX wiek.html" rel="tag" class="taglink">XIX wiek</a>
			
			#<a href="/tag/Julian Kaliszewski.html" rel="tag" class="taglink">Julian Kaliszewski</a>
			
		</p>
		
	</div>

  	<div class="post">
		<h2><a href="/2013/11/warszawianki-wyklady.html">Warszawianki na wykładach</a></h2>
		<p>Janina Kulczycka-Saloni w swojej książce pod tytułem <em>Życie literackie Warszawy w latach 1864-1892</em> zacytowała anonimowego sprawozdawcę z publicznych odczytów naukowych z &#8220;Tygodnika Ilustrowanego&#8221; z 1865 roku:</p>

<blockquote>
<p>Pozwólcie, warszawianki, że wam przede wszystkim złożę hołd szczerego uwielbienia, jakim mnie widok zachowania się waszego na tych dwóch, mianowicie ostatnich, wykładach natchnął. Pomiędzy mężczyznami tu i ówdzie widać było znużenie; zwłaszcza na ostatniej prelekcji, która blisko dwie godziny trwała, uwaga nie zawsze równo była natężona, ale kobiety!&#8230;</p>

<p>One jak prawdziwe bohaterki, w milczeniu, bez poruszenia się, wsłuchiwały się w uczone wywody prelegenta, nie dając się odstraszyć ani wyrazami niektórymi, niezrozumiałymi zapewne dla siebie. [&#8230;] Widzieliśmy kilka młodych, pięknych panien siedzących w pierwszych rzędach, z głową pochyloną naprzód, z oczami zatopionymi w katedrze, ze słuchem natężonym, które by można było wziąć za żywe posągi uwagi. Dla pań naszych uczęszczających na prelekcje był to rodzaj stanowczej próby, z której śmiało powiedzieć można, że wyszły zwycięsko &#8212; powtarzam, że powinny by one stać się przykładem dla męskich słuchaczy, zwłaszcza dla tych, którzy przychodzą na wykłady naukowe uzbrojeni w szkła, zwykle dla widowisk teatralnych używane, sądząc zapewne, że perspektywy owe rozjaśnią im nie dość może bystre pojęcie.</p>
</blockquote>
		
		<p class="info">
			<span class="date">


05

XI
	
2013

</span>
			
			#<a href="/tag/Janina Kulczycka-Saloni.html" rel="tag" class="taglink">Janina Kulczycka-Saloni</a>
			
			#<a href="/tag/Tygodnik Ilustrowany.html" rel="tag" class="taglink">Tygodnik Ilustrowany</a>
			
			#<a href="/tag/XIX wiek.html" rel="tag" class="taglink">XIX wiek</a>
			
		</p>
		
	</div>

  	<div class="post">
		<h2><a href="/2013/11/panimichalska.html">Car Aleksander i pani Michalska</a></h2>
		<p>2 marca 1855 roku umarł car Mikołaj I Romanow. Zastąpił go Aleksander II i &#8212; jak pisała Paulina Wilkońska w <em>Moich wspomnieniach o życiu towarzyskim w Warszawie</em> &#8212; poprawiło to nastroje polityczne w całym rosyjskim zaborze.</p>

<blockquote>
<p>I opowiadano różne rysy z jego [tj. cara Aleksandra] życia. Pomiędzy innymi i o pani Michalskiej, której mąż był w kopalniach &#8212; za sprawę Szymona Konarskiego. Pojechała biedna do Petersburga i w rozpaczy rzuciła się z prośbą w ręku pod konie carewicza Aleksandra, następcy tronu, pędzącego faetonem przez ulice. Faeton przez nieszczęśliwą przeleciał. Carewicz wyskoczył, sam skrwawioną, zemdloną podniósł ze ziemi, a łzę miał w oku. Odwiózł ją do mieszkania. Przysłał lekarza swojego. Łożył koszta wielkie&#8230; Michalski wszelako dłużej jeszcze na Sybirze pozostał.</p>
</blockquote>

<p>Szymon Konarski był uczestnikiem powstania listopadowego, po którego klęsce udał się na emigrację i został stronnikiem Joachima Lelewela. W 1835 roku wrócił do kraju jako emisariusz karbonarskiej organizacji Młoda Polska. Głosił w kraju idee demokratyczno-patriotyczne aż do 1838 roku, kiedy został złapany przez władze carskie; skazany na śmierć w 1839.</p>
		
		<p class="info">
			<span class="date">


03

XI
	
2013

</span>
			
			#<a href="/tag/Paulina Wilkonska.html" rel="tag" class="taglink">Paulina Wilkonska</a>
			
			#<a href="/tag/XIX wiek.html" rel="tag" class="taglink">XIX wiek</a>
			
			#<a href="/tag/Szymon Konarski.html" rel="tag" class="taglink">Szymon Konarski</a>
			
			#<a href="/tag/Aleksander II.html" rel="tag" class="taglink">Aleksander II</a>
			
		</p>
		
	</div>

  	<div class="post">
		<h2><a href="/2013/11/ratunek.html">O ratowaniu literatury</a></h2>
		<p>Obchody pogrzebowe Stanisława Staszica w 1826 roku &#8212; jak pisze Anna Kowalska w tomie <em>Mochnacki i Lelewel</em> &#8212; szybko przerodziły się w manifestację patriotyczną, a dokładniej: antyrządową. Co oczywiście zaniepokoiło carski rząd i skutkowało represjami:</p>

<blockquote>
<p>Ofiarą padł najpierw poemat Staszica <em>Ród ludzki</em>, o którym senatorowi Nowosilcowowi doniesiono, że jest jakoby &#8220;stekiem bezbożności i wywrotowych poglądów; polecił wielki książę zarządzić rewizję w składach Towarzystwa i całkowity nakład owego dzieła zniszczyć&#8221;.</p>
</blockquote>

<p><img alt='Stanisław Staszic, rys. Władysław Barwicki' src='/assets/stanislawstaszic.jpg' /></p>

<blockquote>
<p>Potwierdził prawdę tego zapisu i dorzucił doń jeszcze obszerny komentarz Fryderyk hr. Skarbek, mieszkający wówczas na terenie Pałacu Staszica, sprawujący tam przez lat osiem obowiązki konserwatora i kustosza biblioteki Królewskiego Towarzystwa Przyjaciół Nauk oraz muzeów.</p>

<p>Jego sumienna relacja rzuca ciekawe światło na ówczesne warunki egzystencji Towarzystwa:</p>

<blockquote>
<p>Mówiono &#8212; notował &#8212; że wielki książę palił na swoim kominku wielkie tomy <em>in quarto</em> rzeczonego dzieła, które dziś do wielkich rzadkości należy, gdyż ja jedynie ocaliłem od zagłady przed zaborem kilka egzemplarzy, przepędziwszy całą noc w bibliotece Towarzystwa na wypruwaniu z pojedynczych tomów po kilka kartek, z których następnie trzy kompletne volumina dzieła ułożyłem.</p>
</blockquote>

<p>Kapitalna bądź co bądź scena: konserwator biblioteki naukowej, korzystając z faktu, że mieszka na terenie gmachu Towarzystwa, całą noc spędza w sali bibliotecznej, gdzie zgromadzone zostały &#8212; i zinwentaryzowane &#8212; tomy dzieła Staszica, aby niepostrzeżenie wykraść cząstkami i uratować od auto-da-fe dzieło opiekuna i dobroczyńcy Towarzystwa. I to w stolicy konstytucyjnego państwa!</p>
</blockquote>

<p>Swoją drogą, o <em>Rodzie ludzkim</em> Wacław Borowy powiedział, że to &#8220;najbardziej antypoetycki pomysł rozwiązany w jak najbardziej antypoetycki sposób&#8221;.</p>

<p>(Na rysunku Staszic pióra Władysława Barwickiego).</p>
		
		<p class="info">
			<span class="date">


01

XI
	
2013

</span>
			
			#<a href="/tag/Fryderyk Skarbek.html" rel="tag" class="taglink">Fryderyk Skarbek</a>
			
			#<a href="/tag/Stanislaw Staszic.html" rel="tag" class="taglink">Stanislaw Staszic</a>
			
			#<a href="/tag/Aniela Kowalska.html" rel="tag" class="taglink">Aniela Kowalska</a>
			
			#<a href="/tag/XIX wiek.html" rel="tag" class="taglink">XIX wiek</a>
			
			#<a href="/tag/Wladyslaw Barwicki.html" rel="tag" class="taglink">Wladyslaw Barwicki</a>
			
		</p>
		
	</div>

  	<div class="post">
		<h2><a href="/2013/10/wiezababel.html">Lingwistyka po Wieży Babel</a></h2>
		<p>Z rozprawy naukowej (!) pod tytułem <em>Harmonia mów, albo zlanie ich w jedną, to jest: polską, za pośrednictwem fenickiej, powróconej do familii mów słowiańskich</em> zapomnianego już dzisiaj bibliografa, Adama Jochera (rycina &#8212; Gustave Doré, <em>Pomieszanie języków</em>):</p>

<blockquote>
<p>Jedna była mowa niegdyś nadana całemu rodzajowi ludzkiemu na początku stworzenia i rzeczy wszelkich: ecce unus est populus et unum labium omnibus. <em>Genes.XI.6</em> [<em>oto jeden jest lud, i jeden język wszystkim</em> (Biblia Wujka)]. Mowa ta, nie będąc dziełem zaledwo stworzonego i nieumniejętnego człowieka, ale dziełem, tchnieniem samego Boga, nie było żadnej przyczyny, aby od miejsca inna, od ludzi do ludzi, niezrozumiana była. Mowa ta, którą zowiemy względnie innych mów, <em>Mową Pierwotną</em>, była od razu pełną, wielką, w formy nadzwyczaj bogatą i zamożną, była przewidzianą do wszelkich potrzeb człowieka po wszystkie wieki i czasy, sama rozumiejącą i rozumną, skład oraz wszelkiej wiedzy i mądrości Najwyższej, Jej alfa i omega, mowa naresztę, do której odtąd nic nie przybyło, a prędzej ubyło wiele, mowa nie tylko dzisiejsza pisana i mówiona, ale mowa wszystkich władz duszy, uczuć, woli, namiętności, głosów człowiekowi głosem naśladowanych i nienaśladowanych w naturze całej, mowa nie tylko człowieka z człowiekiem, ale mowa wszystkich istot żyjących, zwierząt, drzew, roślin, tonów muzycznych, echa, a zatem wód, powietrza, skał, gór, lasów i ich tajni niedościgłych.</p>
</blockquote>

<p>Daleko &#8212; możnaby rzec &#8212; posunięta interpretacja jednego biblijnego wersetu&#8230; Ale bardzo w stylu epoki. Rozprawa pochodzi z 1859 roku: w drugiej połowie XIX wieku wielu lingwistów i pseudolingwistów poszukiwało <em>języka idealnego</em> (choćby &#8212; sam August Strindberg).</p>

<blockquote>
<p>Po długiej wspólności mowy jednej i tej samej między ludźmi &#8212; podejmuje myśl Jocher &#8212; przyszedł czas, w którym dościgła ich kara ciężka za zamysły zuchwałe i przeciwne woli Najwyższego. Było to, jak dzieje podają, podczas owego budowania wieży, co szczytem swym samego nieba dosięgnąć miała, podczas którego mowa budowników zmięszała się, a zgromadzone tłumy podzieliły się na narody czyli <em>języki</em>, co się już od tej chwili aż do dnia dzisiejszego między sobą przestały rozumieć, a każdy zgodnie z tą odmianą otrzymał inny obraz myśli, inne widzenie rzeczy, inne skłonności, inny życia cel i naznaczenie.</p>

<p>Było to zupełne przeobrażenie się <em>rodu</em> jednego na <em>rody</em>, czyli <em>narody</em> różne od siebie bardzo obyczajami, sposobem czucia i życia, oraz językiem, którego wpływ tu był wielki.</p>
</blockquote>

<p><img alt='Gustave Doré, Pomieszanie języków' src='/assets/dore-pomieszaniejezykow.jpg' /></p>
		
		<p class="info">
			<span class="date">


29

X
	
2013

</span>
			
			#<a href="/tag/Adam Jocher.html" rel="tag" class="taglink">Adam Jocher</a>
			
			#<a href="/tag/XIX wiek.html" rel="tag" class="taglink">XIX wiek</a>
			
			#<a href="/tag/Biblia.html" rel="tag" class="taglink">Biblia</a>
			
			#<a href="/tag/Gustave Dore.html" rel="tag" class="taglink">Gustave Dore</a>
			
		</p>
		
	</div>

  	<div class="post">
		<h2><a href="/2013/10/heine-wpolsce.html">Heine w Polsce</a></h2>
		<p>Heinrich Heine poznał na studiach w Berlinie Polaka, Eugeniusza Brezę, który zaprosił go do siebie na wakacje. W ten sposób wybitny niemiecki pisarz spędził w zaborze pruskim kilka tygodni i wrażenia swoje opisał w książce przełożonej u nas jako <em>O Polsce</em>; takie oto były błyskotliwe spostrzeżenia młodego poety romantycznego &#8212;</p>

<blockquote>
<p>Chłopu polskiemu miły jeszcze strój narodowy: kabat bez rękawów, sięgający niżej pasa, po wierzchu kapota jasnymi sznurami wyszywana. Ta kapota, zazwyczaj jasno niebieskiej lub zielonej barwy, jest grubym pierwowzorem wytwornych polskich okryć, jakie noszą nasi eleganci. Głowę osłania mały, krągły kapelusz, biało obramowany, ku górze zwężający się stożkowato, z przodu przystrojony w pstre wstążki lub kilku pawiemi piórami.</p>

<p>W takim to kostyumie widzieć można chłopa polskiego, zdążającego w niedzielę do miasta, gdzie załatwiać zwykł trzy sprawy: po pierwsze, goli się, po drugie, słucha mszy świętej, po trzecie, upija się jak nieboskie stworzenie. I widzieć go można, jak dzięki tej trzeciej sprawie istotnie do błogosławionego wzniesiony stanu, z wyciągniętemi nogami i łapami spoczywa w rynsztoku, pozbawiony zmysłów. Otacza go wtedy kupa przyjaciół, którzy w żałosnem ugrupowaniu zająwszy miejsca, &#8212; nie mogą, zdaje się, zrozumieć, dlaczego ów człowiek tak mało znieść może! Bo też, co wart być może ktoś, kogo byle trzy kwaterki wódki już rzucają o ziem! Ale Polacy w piciu doprowadzili istotnie do nadludzkiej doskonałości.</p>
</blockquote>
		
		<p class="info">
			<span class="date">


28

X
	
2013

</span>
			
			#<a href="/tag/Heinrich Heine.html" rel="tag" class="taglink">Heinrich Heine</a>
			
			#<a href="/tag/Eugeniusz Breza.html" rel="tag" class="taglink">Eugeniusz Breza</a>
			
			#<a href="/tag/XIX wiek.html" rel="tag" class="taglink">XIX wiek</a>
			
		</p>
		
	</div>

  	<div class="post">
		<h2><a href="/2013/10/fotografia-kolorowa.html">Historyczne zdjęcia w kolorze</a></h2>
		<p>Roland Barthes, <em>Światło obrazu. Uwagi o fotografii</em>:</p>

<blockquote>
<p>Być może dlatego, że jestem uradowany (lub zmartwiony) faktem, iż rzecz należąca do przeszłości poprzez swoje bezpośrednie promieniowanie (lśnienie) rzeczywiście dotknęła powierzchni, której teraz dotyka mój wzrok &#8212; nie lubię Koloru. Anonimowy dagerotyp z 1843 roku pokazuje w owalu mężczyznę i kobietę wykolorowanych po zrobieniu zdjęcia przez miniaturzystę zatrudnionego w atelier fotograficznym. I zawsze zdaje mi się (niezależnie od tego, jak jest naprawdę), że podobnie dzieje się z każdą fotografią: że kolor jest nałożony później na prawdziwy oryginał Czarno-Biały. Kolor jest dla mnie czymś sztucznym, szminką (jak ta, którą maluje się zwłoki). Nie zależy mi bowiem na &#8220;życiu&#8221; zdjęcia (pojęcie czysto ideologiczne), chodzi o pewność, że sfotografowane ciało dotyka mnie własnymi promieniami, a nie jakimś dodanym światłem.</p>
</blockquote>

<p>Mimo uwag Barthes&#8217;a nie mogę się powstrzymać przed wrzuceniem tutaj kilku historycznych zdjęć na nowo pokolorowanych.</p>

<p>Pierwsze &#8212; test kamizelki kuloodpornej z 1923 roku. Drugie &#8212; wypadek samochodowy w Waszyngtonie z 1921 roku. Trzecie &#8212; widok na Nashville podczas wojny 1864 roku. Czwarte &#8212; japońscy łucznicy w latach 60. XIX wieku. I piąte wreszcie &#8212; katastrofa Hindenburga w 1937 roku. (Więcej zdjęć, porównanie z oryginałami i przypisy <a href='http://twistedsifter.com/2013/08/historic-black-white-photos-colorized/'>na blogu TwistedSifter</a>).</p>

<p><img alt='W.H. Murphy testuje kamizelkę kuloodporną w 1923 roku' src='/assets/zdjeciekolor1.jpg' /></p>

<p><img alt='wypadek samochodowy w Waszyngtonie z 1921 roku' src='/assets/zdjeciekolor2.jpg' /></p>

<p><img alt='widok na Nashville podczas z 1864 roku' src='/assets/zdjeciekolor3.jpg' /></p>

<p><img alt='japońscy łucznicy w latach 60. XIX wieku' src='/assets/zdjeciekolor4.jpg' /></p>

<p><img alt='katastrofa Hindenburga w 1937 roku' src='/assets/zdjeciekolor5.jpg' /></p>
		
		<p class="info">
			<span class="date">


26

X
	
2013

</span>
			
			#<a href="/tag/Roland Barthes.html" rel="tag" class="taglink">Roland Barthes</a>
			
			#<a href="/tag/XIX wiek.html" rel="tag" class="taglink">XIX wiek</a>
			
			#<a href="/tag/XX wiek.html" rel="tag" class="taglink">XX wiek</a>
			
		</p>
		
	</div>

  	<div class="post">
		<h2><a href="/2013/10/bezmysl-fiksum-samobojstwo.html">Bezmyśl, fiksum i samobójstwo</a></h2>
		<p>Jeszcze trochę wesołych myśli z anonimowo wydanych <em>Pamiętników sceptyka</em> Juliana Kaliszewskiego:</p>

<blockquote>
<p>E!&#8230; znowu mnie zniechęcenie owłada&#8230; Smutne życie człowieka&#8230; Jeżeliś raz w fatalnej chwili swojego żywota wybiegł ponad powszednie, szczęśliwe swoją ślepotą zapatrywanie i pojmowanie tego, co jest, na zawsześ już nieszczęśliwy! Spokojność i wesele umyka już bezpowrotnie, o! gdybyś i ty wtedy tak umknąć zdołał od smutku, goryczy życia i nudy piekielnej, które cię z wolna coraz ciaśniejszem kołem okrążać będą!&#8230; Ziemia stanie ci za więzienie, a co więcej, doznasz chwil, w których będziesz sądził, że samobójstwo wyrwie cię na koniec z paszczy twojego zniechęcenia&#8230; To, co osładza godziny życia ludzkiego, tobie się wyda zbyt słabem, aby choć na jedną minutę twoje cierpienia zdolne było złagodzić. Rozkosz cielesna, jeżeli wiek twój dla niej już minął, na samo wspomnienie całą, niewysłowioną goryczą poić cię będzie; jeżeliś młody, to stanie ci ona za moralny grób twój.</p>

<p>Wiedząc, żeś niezdolny rozwiązać tego, coś pragnął, pożądał całem życiem swojem, w rozpaczy rzucić się będziesz próbował w otchłań zapomnienia &#8212; w cielesną kałużę żądz&#8230; I znowu wrócisz tam, skądżeś wybrnął, skądżeś chciał uciec ofiarą całęj potęgi myśli swojej &#8212; wrócisz, tylko dwakroć podlejszy niż wtedy, kiedyś bezwiednie jeszcze pełzał w błocie swoich namiętności&#8230; Smutne życie człowieka! &#8212; jest to zaczarowane koło złudzeń i zachceń nieurzeczywistnionych, niestety! nigdy. Jedna tylko ucieczka i jedno zbawienie w objęciu trojga: <em>bezmyśl</em>, <em>fiksum</em> i <em>samobójstwo</em>!&#8230;</p>

<p>Ha! ha! ha! wesołe życie człowieka!&#8230;</p>
</blockquote>
		
		<p class="info">
			<span class="date">


23

X
	
2013

</span>
			
			#<a href="/tag/XIX wiek.html" rel="tag" class="taglink">XIX wiek</a>
			
			#<a href="/tag/Julian Kaliszewski.html" rel="tag" class="taglink">Julian Kaliszewski</a>
			
		</p>
		
	</div>

  	<div class="post">
		<h2><a href="/2013/10/tyton.html">Kobiety z cygarami</a></h2>
		<p>Wśród różnych gier salonowych XIX-wiecznej Warszawy Paulina Wilkońska w swoich wspomnieniach opisała &#8220;pytania i odpowiedzi&#8221;: gospodyni rozdawała swoim gościom pytania, a po tygodniu &#8212; odbierała mniej lub bardziej dowcipne odpowiedzi (zazwyczaj wierszem).</p>

<blockquote>
<p>Do czego lub kogo przyrównano by w zeszłym stuleciu [tj. XVIII] kobietę palącą cygaro?</p>
</blockquote>

<p>Odpowiedź pisarza Ludwika Niemojowskiego:</p>

<blockquote>
<p>Nie wiem, jakie by pradziad zrobił porównanie.<br />Lecz zawsze niepochlebne dałby pewnie zdanie. <br />Nasi bowiem ojcowie płeć piękną widzieli <br />Stworzoną do niańczenia albo do kądzieli.</p>

<p>Poświęcenie od kobiet jak należność brali <br />I sami używając &#8212; im użyć nie dali. <br />Dzisiaj dzielim z kobietą złe, dobre przygody &#8212; <br />I szczęście, i nieszczęście, i żal, i swobody.</p>

<p>Czy wzbronimy im użyć niewinnej rozkoszy, <br />Która myśli rozjaśnia, smutek z czoła spłoszy? <br />Wielu temu przygania &#8212; mnie się jednak zdaje, <br />Że nam to nie zaszkodzi &#8212; im wdzięku dodaje.</p>
</blockquote>

<p>Czy nie szkodzi, nie byłbym taki pewien &#8212; ale mniejsza o to. Aleksander Kraushar zanotował w książce <em>Polki twórcze czasów nowszych</em> takie wspomnienie poświęcone Marii Ilnickiej i Deotymie:</p>

<blockquote>
<p>Tam, na trzecim piętrze, w schludnym saloniku, odbywały się sympatyczne wtorki pani Marii, według ustalonego programu przyjęcia, złożonego ze szklanki herbaty i &#8220;rogalików&#8221;. Około pani domu usadowionej na kanapce grupowało się grono bywalców, z rezygnacją powstrzymując się od palenia papierosów, których Ilnicka nie znosiła, nie ze względu na ich szkodliwość dla zdrowia, ile ze względiu na ich proweniencję od Moskali, którzy ów nałóg u nas rozpowszechnili. Leżało to niemal w naturze Ilnickiej, iż ze wstrętem unikała zawsze wszystkiego, co mogło mieć jakikolwiek bliższy lub dalszy związek z nienawistną &#8220;Moskwą&#8221;. Jeśli więc ktoś z jej gości sybiraków nie mógł mimo najlepszej woli oprzeć się nawykowi &#8220;zaciągnięcia się&#8221;, ten chyłkiem opuszczał salonik i szukał w kuchence miejsca do wypalenia choćby kawałka papierosa&#8230;</p>

<p>Takiemu rygorowi, jak wiadomo, nie podlegali bywalcy salonu Deotymy, która, sama amatorka palenia, pozwalała swoim gościom po poczęstunku &#8220;lawą&#8221; (gorąca słodzona woda z arakiem) raczyć się dymem papierosów podczas słuchania fragmentów <em>Sobieskiego pod Wiedniem</em>.</p>
</blockquote>
		
		<p class="info">
			<span class="date">


22

X
	
2013

</span>
			
			#<a href="/tag/Paulina Wilkonska.html" rel="tag" class="taglink">Paulina Wilkonska</a>
			
			#<a href="/tag/Ludwik Niemojowski.html" rel="tag" class="taglink">Ludwik Niemojowski</a>
			
			#<a href="/tag/XIX wiek.html" rel="tag" class="taglink">XIX wiek</a>
			
			#<a href="/tag/Aleksander Kraushar.html" rel="tag" class="taglink">Aleksander Kraushar</a>
			
			#<a href="/tag/Maria Ilnicka.html" rel="tag" class="taglink">Maria Ilnicka</a>
			
			#<a href="/tag/Deotyma.html" rel="tag" class="taglink">Deotyma</a>
			
			#<a href="/tag/poezja.html" rel="tag" class="taglink">poezja</a>
			
		</p>
		
	</div>

  	<div class="post">
		<h2><a href="/2013/10/demidowowie.html">Kariera rodziny Demidowów</a></h2>
		<p>Jak pisze Stanisław Szenic w swojej biografii Marii Kalergis:</p>

<blockquote>
<p>Kariera rodziny Demidowów w carskiej Rosji XVIII wieku żywo przypomina karierę rodziny Krupp w Niemczech XIX wieku. Protoplastami obu rodzin są kowale, którzy podwaliny olbrzymiego majątku oparli na doskonaleniu fabrykacji broni. Nikita Demidow, przedsiębiorczy kowal w Tulę, miał szczęście zwrócić na siebie uwagę cara Piotra Wielkiego. W krótkim czasie rozbudował i znacznie rozszerzył huty żelazne Wierchoturskie, sprzedane mu w 1702 roku na bardzo dogodnych warunkach. Później przy współudziale syna Akinfa założył jeszcze cztery pokaźne huty żelaza na Uralu. Jego wnuk Prokofiusz był już wielkim panem. Wybudował nakładem miliona rubli srebrnych sierociniec dla podrzutków w Moskwie, założył szkołę handlową w Petersburgu. Zasłynął nie tylko z filantropii, ale i z dziwactw. Pieniądze z jego skarbca płynęły szeroką, nieprzebraną strugą. Opowiadano, że podczas olbrzymiej zabawy dla ludu, urządzonej przez niego w 1778 roku w Petersburgu, aż 500 ludzi miało się zapić na śmierć.</p>
</blockquote>
		
		<p class="info">
			<span class="date">


21

X
	
2013

</span>
			
			#<a href="/tag/Stanislaw Szenic.html" rel="tag" class="taglink">Stanislaw Szenic</a>
			
			#<a href="/tag/XIX wiek.html" rel="tag" class="taglink">XIX wiek</a>
			
		</p>
		
	</div>

  	<div class="post">
		<h2><a href="/2013/10/sceptycyzm-1872.html">Sceptycyzm anno domini 1872</a></h2>
		<p>Z wydanych anonimowo w 1872 roku <em>Pamiętników sceptyka</em> Juliana Kaliszewskiego &#8212; godny zapamiętania cytat:</p>

<blockquote>
<p>Biedni ludzie!&#8230; W rozpaczy po niefortunnych wycieczkach na mądrość i wielkość jak mogą, tak się pocieszają. Przynajmniej życie przepędźmy wesoło! &#8212; wołają i nuże to w bitwy i wojny, kiedy już się znudzili siedzieć w domu spokojnie; to w wiedzę i uczoność, kiedy im się sprzykrzyło nic nie robić; to w odkrycia ziem nowych, kiedy już nic ze swoich gniazd wycisnąć więcej nie mogą. Bawią się do upadłego aby dalej, aby zapomnieć o wiszącym nad nimi mieczu Damoklesa pod postacią śmierci i nicości. A gdy już wszelkie pomysły co do ziemi zostały wyczerpane, dalejże z fantazją o niebie gwiaździstem, nuż o koncept, czyby i tam dostać się nie można?&#8230; To im się jakoś nie udaje, ależ trudno znów przyznać człowiekowi, że mu się coś nie powiodło. Po rozum tedy do głowy i&#8230; i w miejsce cielesnej wędrówki po nieskończoności, wymarzył sobie duchową &#8212; nieśmiertelność po śmierci!!! To go najwięcej zabawiło, to mu się najlepiej podobało, z natury przepada za kontrastem. Nuż tedy tworzyć sobie cały świat za grobem, podobny temu, w którym żyje, ale w nieskończonem spotęgowaniu, a tak nieskończonem, że sam tego pojąć nie zdolny, i to go właśnie zachwyca i dziwuje się własnemu dowcipowi i powiada sobie, że jest dla tego wielki i nieśmiertelny, że ma <em>pojęcia niepojęte</em>&#8230; <em>risum teneatis?</em>&#8230;</p>

<p>Rozradowany do żywego tym swoim wynalazkiem, dalejże się cieszyć a cieszyć tak, że gotów na wszystko już się poświęcić, na śmierć nawet, bo tam, oh! bo tam jest cóś, co mu za wszystko kiedyś wynagrodzi; tam, według jednych, sama jasność i harmonia i duchowość taka, że &#8212; aż jej nie ma; tam, według drugich, wszystko tak jak tu, ale wszystko dobre, nieskończenie lepsze, doskonalesze, obfitsze, smaczniejsze i wszystkie <em>-sze</em> jakie tylko są; tam, według innych jeszcze, sama tylko rozkosz przez całe niepojętej światłości i piękności siedm nieb, wpośród najcudowniejszej muzyki, jakiej tu ucho nie słyszało, wpośród samych przedziwnych cherubinów i huryssek, gdzie naturalnie szóste przykazanie już wcale nie istnieje&#8230;</p>

<p>I otóż marzą, marzą, a podczas tego marzenia pozwalają ze sobą wszystko robić, nawet rżnąć się na kawałki, gdyby to się komu podobało, jak bywały przypadki. To ich najmilsza rozkosz, a gdy zaczynają troski i choroby ścigać, do niej się uciekają, w niej toną &#8212; rozszczęśliwieni!&#8230;</p>

<p>Biedni wy ludzie!</p>
</blockquote>
		
		<p class="info">
			<span class="date">


18

X
	
2013

</span>
			
			#<a href="/tag/XIX wiek.html" rel="tag" class="taglink">XIX wiek</a>
			
			#<a href="/tag/Julian Kaliszewski.html" rel="tag" class="taglink">Julian Kaliszewski</a>
			
		</p>
		
	</div>

  	<div class="post">
		<h2><a href="/2013/10/dobra-leszczynska.html">Między Dobrą a Leszczyńską</a></h2>
		<p>Obrazek warszawski z tekstu Bolesława Prusa pod tytułem <em>Pod szychtami</em>. Powiśle, koniec XIX wieku &#8212; dzisiaj niecałe sto metrów od Biblioteki Uniwersyteckiej.</p>

<blockquote>
<p>Między ulicą Dobrą i nadwiślańskim wałem, między parkanem wodociągu i uliczką Leszczyńską, rozwala się plac obszerny jak ogród Krasińskich, pusty jak wszystkie place i złożony z dwu kondygnacyj. Niższa z nich ma postać doliny, wyższa zaś tworzy rodzaj płaskowzgórza, patrzącego ku Wiśle spadzistą i pogiętą ścianą.</p>

<p>Gdy woda przybiera, a na środku rzeki, zamiast łopat piaskarzy, pracują siecie rybaków, &#8212; wówczas dolina staje się jeziorkiem, przy którem strome brzegi placu wyższego formują, obok wodociągu, rodzaj przylądka i półwyspu.</p>

<p>W tej epoce zbiega się tu gromada obdartych uliczników, z których jedni grają w guziki, inni pływają po sadzawce na jakimś kawałku deski lub belki, a jeszcze inni, wśród uroczystego milczenia, poszukują robaków na przynętę.</p>

<p>W miarę opadania Wisły, sadzawka staje się bagnem, błotem, a wreszcie zupełnie wysycha. Wówczas szare i spękane łożysko jej zarasta gęstemi krzakami ostu, a na wybrzeżu, zamiast krzykliwej i ruchliwej zgrai, samotna pani Maciejowa łata wiecznie rozłażący się kaftanik, lub, w towarzystwie kilku innych dam, przerzuca całe stogi śmieci.</p>

<p>Rzeczy, podobnie jak ludzie, mają swoje cmentarzyska, do których należy plac przy ulicy Dobrej, będący jednym z generalnych śmietników miasta. Tu po dłuższej lub krótszej wędrówce, obok starej podeszwy, upada bukiet zwiędły; szmat niegdyś eleganckiej sukni, obok gnijących wiórów; okruchy porcelany obok bydlęcej racicy, słowem &#8212; wszystko, co się komu podoba. Najwstrętniejsze kupy różnorodnych szczątków wypierają się nawzajem, tworząc pstry dywan, nad którym pływa obmierzła woń padliny i z pośród dziur którego listki nędznej, skrofulicznej trawy wydzierają się do słońca, jakby błagając go o ratunek przeciw haniebnemu sąsiedztwu.</p>

<p>Szpetny widok; lecz &#8212; o! Wykwintny przechodniu z Saskiego Ogrodu, nie wzruszaj tak ramionami!&#8230; Zakazany ten zakątek w porze właściwej ciska pioruny, z których niejeden na twoją własną głowę może upaść. Tu bowiem, przy tym placu szkaradnym, z którego po promieniach słonecznych pełzną ku górze zdradzieckie miazmaty, tu wpośród tego gnojowiska, leży krynica miasta: dwa filtry wodociągów, a także&#8230; studnia ściekowa.</p>

<p>Kanał, śmietnik i filtry &#8212; oryginalna trójca! Która z jednej strony objaśnia nam niezwykłą śmiertelność Warszawy, z drugiej zaś nasuwa pytanie: poco człowiek żyje na tym świecie?</p>

<p>Czy poto, aby służyć za ogniwo między kanałem, a filtrem?&#8230; Ale zostawmy w spokoju higjenę i filozofją.</p>
</blockquote>
		
		<p class="info">
			<span class="date">


14

X
	
2013

</span>
			
			#<a href="/tag/Warszawa.html" rel="tag" class="taglink">Warszawa</a>
			
			#<a href="/tag/XIX wiek.html" rel="tag" class="taglink">XIX wiek</a>
			
			#<a href="/tag/Boleslaw Prus.html" rel="tag" class="taglink">Boleslaw Prus</a>
			
		</p>
		
	</div>

  	<div class="post">
		<h2><a href="/2013/10/plicapolonica.html">Plica polonica</a></h2>
		<p>Czytając Heinego <em>O Polsce</em>, natrafiłem na taki ustęp (pisany przez niemieckiego poetę romantycznego z wyraźnym zachwytem):</p>

<blockquote>
<p>U chłopa konstytucya ciała jest silna; zbudowany doskonale, wygląda na urodzonego żołnierza, a włosy ma zwyczajnie jasne, i najczęściej dozwala im opadać w długich kędziorach. Tej okoliczności przypisać należy tak częste u chłopów pojawianie się kołtuna (<em>Plica polonica</em>), bardzo sympatycznej choroby, którą zapewne i my kiedyś pobłogosławieni będziemy, gdy noszenie długich włosów rozpowszechni się w niemieckich ziemiach.</p>
</blockquote>
		
		<p class="info">
			<span class="date">


05

X
	
2013

</span>
			
			#<a href="/tag/XIX wiek.html" rel="tag" class="taglink">XIX wiek</a>
			
			#<a href="/tag/Heinrich Heine.html" rel="tag" class="taglink">Heinrich Heine</a>
			
		</p>
		
	</div>

  	<div class="post">
		<h2><a href="/2013/10/lewissayre.html">Leczenie Lewisa Sayre</a></h2>
		<p><img alt='Leczenie Lewisa Sayre' src='/assets/sayre1.jpg' /></p>

<p>Z historii medycyny XIX wieku &#8212; leczenie schorzeń kręgosłupa rewolucyjną metodą doktora Lewisa Sayre (lata 70. XIX wieku). Poniżej cały proces <em>naprawiania</em> w trzech prostych krokach:</p>

<p><img alt='Leczenie Lewisa Sayre' src='/assets/sayre2.jpg' /></p>
		
		<p class="info">
			<span class="date">


04

X
	
2013

</span>
			
			#<a href="/tag/Lewis Sayre.html" rel="tag" class="taglink">Lewis Sayre</a>
			
			#<a href="/tag/XIX wiek.html" rel="tag" class="taglink">XIX wiek</a>
			
		</p>
		
	</div>

  	<div class="post">
		<h2><a href="/2013/10/edukacjapisarzy.html">O edukacji pisarzy</a></h2>
		<p>Roman Taborski i jego nieocenione <em>Życie literackie młodopolskiej Warszawy</em>:</p>

<blockquote>
<p>W wyniku rusyfikacyjnej polityki caratu trudniejsze się stało &#8212; w porównaniu z sytuacją pokolenia postyczniowego &#8212; zdobycie przez przyszłych pisarzy młodopolskiej Warszawy odpowiedniego wykształcenia. Prus, Sienkiewicz, Świętochowski i Chmielowski chodzili do polskich gimnazjów, a następnie studiowali w Szkole Głównej &#8212; ich młodopolscy następcy byli skazani na rosyjskie gimnazja oraz również rosyjski Cesarski Uniwersytet Warszawski, wprzęgnięty w ogólną rusyfikacyjną politykę, a ponadto jeszcze mający bardzo niski poziom naukowy.</p>

<p>Żeromski i Reymont, dwaj najwybitniejsi przedstawiciele środowiska literackiego młodopolskiej Warszawy, nie mieli &#8212; jak wiadomo &#8212; matury, nie mieli również matury m.in.: Sieroszewski, Ignacy Dąbrowski, Ludwik Stanisław Liciński i Wacław Gąsiorowski. Żeromski przybył do Warszawy w 1886 roku i rozpoczął studia w Instytucie Weterynaryjnym, wkrótce zresztą przerwane z powodu ciężkiej sytuacji materialnej. Wybór weterynarii nie był oczywiście spowodowany zainteresowaniami przyszłego pisarza, ale prozaicznym faktem, że nie wymagano tam matury, wystarczało ukończenie sześciu klas gimnazjalnych. Edukacja Reymonta ograniczyła się do ukończenia w 1883 roku Warszawskiej Szkoły Niedzielno-Rzemieślniczej &#8212; w roku następnym przyszły laureat Nobla został wyzwolony na czeladnika krawieckiego.</p>
</blockquote>

<p>Aż się chce zacytować Marka Twaina, który wspomniał kiedyś, że nigdy nie pozwolił żadnej szkole stanąć na drodze swojej edukacji.</p>
		
		<p class="info">
			<span class="date">


03

X
	
2013

</span>
			
			#<a href="/tag/XIX wiek.html" rel="tag" class="taglink">XIX wiek</a>
			
			#<a href="/tag/Stefan Zeromski.html" rel="tag" class="taglink">Stefan Zeromski</a>
			
			#<a href="/tag/Roman Taborski.html" rel="tag" class="taglink">Roman Taborski</a>
			
			#<a href="/tag/Wladyslaw Reymont.html" rel="tag" class="taglink">Wladyslaw Reymont</a>
			
		</p>
		
	</div>

</div>

</div>

<script type="text/javascript">

  var _gaq = _gaq || [];
  _gaq.push(['_setAccount', 'UA-6425150-3']);
  _gaq.push(['_trackPageview']);

  (function() {
    var ga = document.createElement('script'); ga.type = 'text/javascript'; ga.async = true;
    ga.src = ('https:' == document.location.protocol ? 'https://ssl' : 'http://www') + '.google-analytics.com/ga.js';
    var s = document.getElementsByTagName('script')[0]; s.parentNode.insertBefore(ga, s);
  })();

</script>

</body>
</html>